ལོ་བརྒྱའི་ཁེར་རྐྱང་།[ཁོ་ལོམ་པི་ཡ]
 ཅ་ཞི་ཡ་མར་ཁོ་སིས་བརྩམས།



ལོ་མང་པོའི་རྗེས་སུ། སྲོག་གཅོད་རུ་ཁག་ལ་གདོང་གཏད་ནས། ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡ་ཡིས་ཨ་ཕས་ཁོ་ཁྲིད་ནས་འཁྱགས་རྡོག་རིག་ཐུབ་བྱུང་བའི་རྒྱང་
རིང་གི་ཕྱི་དྲོ་དེ་ཕྱིར་དྲན་བགྱི་ངེས། དེའི་དུས་ཀྱི་མ་ཁུང་ཏོ་ནི་དུད་ཚང་ཉི་ཤུས་གྲུབ་པའི་
གྲོང་སྡེ་ཞིག་ཡིན། འདམ་བག་དང་འདམ་རྩྭ་བསྲེས་ནས་བཀབ་པའི་ཁང་བ་ནི་གཙང་
ངོགས་སུ་བསྟར་ལ་བསྒྲིགས་ཏེ་ཡོད། ཤང་ཤང་བཞུར་བའི་གཙང་ཆུ་རབ་ཏུ་དྭངས་པས་
ཞབས་མཐིལ་གསལ་བོར་རིག་ཐུབ། གྲམ་པའི་ནང་གི་ཆུ་རྡོ་ནི་དཀར་གཙང་འོད་འཇམ་
ལྡན་པས་གདོད་མའི་དུས་ཀྱི་སྒོ་ང་ཆེན་པོ་དང་གཉིས་སུ་མེད། བསྐལ་པ་ས་ལ་ཆགས་དུས།
བྱ་དངོས་མང་པོ་ཞིག་ལ་མིང་མེད་པས། དེ་དག་གླེང་བའི་ཚེ་ན་མཛུབ་མོས་རེ་རེ་བཞིན་
སྟོན་པར་བྱ་དགོས། ལོ་རེའི་ཟླ་གསུམ་པའི་སྔ་གཞུག་ཏུ། གྱོན་ཆས་རྫོབ་ཧྲུལ་གོན་པའི་ཅི་
པུའུ་སའེ་པ་མང་པོ་གྲོང་སྡེའི་མཐའ་སྐོར་དུ་ཡོང་ནས་རས་གུར་ཕུབ་པར་མ་ཟད། རྔ་བོ་
རྡུང་ཞིང་གླིང་བུ་འབུད་པའི་འུར་ཟིང་དང་སྤྲོ་དགའི་ཁྲོད་ནས་ཁོ་ཚོས་གསར་གཏོད་བྱས་
སྣང་བའི་དངོས་པོ་དག་མཚམས་སྦྱོར་བྱེད། ཆེས་ཐོག་མར་དེ་ཚོས་ཁབ་ལེན་རྡོ་ཁྱེར་ནས་
ཡོང་། ལུས་པོ་ཤིན་ཏུ་རྒྱགས་པའི་ཅི་པུའུ་སའེ་པ་ཞིག་འདུག་པར། ཁ་སྤུ་གཟེངས་ཤིང་
ལག་པ་བྱ་སྡེར་ལྟར་མངོན་ཏེ། རང་གིས་རང་ནི་མེར་ཅི་ཡ་ཏེ་སི་ཡིན་ཞེས་འོས་སྦྱོར་བྱས་
པའི་མཚུངས་སུ། མི་མང་ལ་ཁ་གཏད་ནས་ཡ་མཚན་ཞིང་འཇིགས་པའི་ལྟད་མོ་སྟོན་པར་
བྱེད་ཅིང་། དངོས་པོ་དེ་ནི་མ་ཆི་ཏུང་གི་གསེར་སྦྱངས་མཁན་པོ་དག་གི་ལག་ནས་བུད་པའི་
ཁྱད་མཚར་ཨང་བརྒྱད་པ་ཡིན་ཚུལ་བསྒྲགས། ཁོས་ལྕགས་ཀྱི་འཕུལ་འཕང་གཉིས་དྲུད་དེ་
དུད་ཚང་རེ་རེར་ཕྱིན་པར། མི་ཚང་མ་ནི་མཚར་ནས་རི་མོའི་གཟུགས་སུ་གྱུར་ཏེ། རྒྱུ་ལྕགས་
ལས་བྱས་པའི་ཟངས་པ་དང་ཀ་ཏོ་ར། སྐམ་པ། ཐབ་ཀ་ཆུང་བ་བཅས་ས་ལ་ལྷུང་ཞིང་། ཤིང་
ལེབ་ནི་དེའི་ཐོག་གི་འཛེར་མ་དང་གཅུས་གཟེར་འཕག་པའི་རྐྱེན་གྱིས་ཙིར་སྒྲ་གྲག དེར་
མ་ཟད་ཉིན་མང་པོའི་རིང་བོར་སྟོར་སོང་བའི་དངོས་རྫས་ཀྱང་ཡུན་རིང་བཙལ་བའི་གནས་
དེ་རུ་ཕྱིར་མངོན་ཞིང་། སྦྲང་ཚོགས་དང་འདྲ་བར་མེར་ཅི་ཡ་ཏེ་སིའི་འཕྲུལ་ལྕགས་ཀྱི་ཕྱི་
ཕྱིར་འབྲངས། “དངོས་པོ་མཐའ་དག་ལ་ཤེས་པ་ཡོད།" ཅི་པུའུ་སའེ་པ་ཚོས་འཛེར་བའི་
སྐད་ཀྱིས་དེ་སྐད་བསྒྲགས་པར་མ་ཟད། ཁོ་ཚོས “ཤེས་པ་ལ་འབོད་སྐུལ་གཏོང་རན” ཞེས་
ཀྱང་བརྗོད། ཧོ་སའེ་ཨེར་ཁ་ཏིའེ་ཨའོ.པུའུ་ཨེན་ཏིའེ་ཡའི་མཁའ་ལ་འཕུར་འདྲའི་རྟོག་
འཆར་ནི་ནམ་ཡང་རང་བྱུང་ཁམས་ཆེན་པོའི་གསར་གཏོད་ལས་བརྒལ་ནུས་ཤིང་། དེ་
ལས་ལྷག་པར་མཚར་དོན་དང་འཕྲུལ་ཐབས་ལས་ཐོད་བརྒལ་འབྱུང་ངེས། ཁོས་ནི་སྤྱོད་
ས་མི་འགྲོ་བའི་གསར་གཏོད་དེ་བཀོལ་སྤྱོད་བརྒྱུད་ནས་ས་འོག་གི་གསེར་དག་བསྔོག་འོས་
སྙམ། མེར་ཅི་ཡ་ཏེ་སི་ནི་མི་གཞུང་དྲང་ཞིག་ཡིན་པས། སྐབས་དེར་ཁོ་ལ “དོན་དེ་ལས་
མི་ཐུབ” ཅེས་དྲན་སྐུལ་གནང་། འོན་ཀྱང་དེའི་དུས་ཀྱི་ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡ་ནི་ཅི་པུའུ་སའེ་པ་ཡི་གཞུང་དྲང་ལ་ཡིད་ཆེས་དབེན་ཙ་ན། དྲེལ་གཅིག་དང་
ར་མ་གཅིག་གིས་ཁབ་ལེན་རྡོ་དེ་བརྗེས་པར་གྱུར། ཁོའི་བཟའ་ཟླ་ཝུའུ་ཨེར་སུའོ་ལ་དབྱི་
ཀྭ་ལན་ལ་མཚོན་ན་དེ་སྔོན་སྒོ་ཟོག་འདི་ཚོར་བརྟེན་ནས་ཁྱིམ་གྱི་ལས་དོན་རྒྱ་བསྐྱེད་རྩིས་
འདུག་ཀྱང་། ཁོའི་ཨུ་ཚུགས་ཀྱི་གདོང་སྣ་མ་བརྟན། “ཅང་མ་འགོར་བར་ང་ཚོའི་གསེར་ནི་
མང་པོར་འཕེལ་ནས་ཐང་ལ་བཏིང་ཆོག” མོའི་ཁྱོ་གས་དེ་ལྟར་ལན་ལྡོན། དེའི་རྗེས་ཀྱི་ཟླ་
འགའི་ནང་ཁོས་རང་ནུས་ཡོད་དགུ་རྩལ་སྤྲུགས་ཀྱིས་རང་གི་ཚོད་བགམ་དེ་བདེན་དཔང་
ཅི་ཐུབ་ལ་འབད། ནམ་རྒྱུན་ལྕགས་ཀྱི་འཕུལ་འཕང་གཉིས་ཀ་དྲུད་ཐོག ངག་ནས་མེར་ཅི་
་ལས་ཐོབ་པའི་སྔགས་ཡིག་རང་བཟླས་ཏེ། གནས་དེའི་ས་ལག་མཐིལ་ཙམ་ལའང་
སྔོག་ཞིབ་བྱེད་པ་སྟེ། གྲམ་པ་ཡིན་ཡང་ལུས་སུ་མི་འཇུག དེ་འདྲའི་སྔོག་འདོན་ལས་ཐོབ་
པའི་འབྲས་བུ་ཉག་གཅིག་ནི་དུས་རབས་བཅོ་ལྔ་པར་གཏོགས་པའི་གོ་ཁྲབ་བཙའ་ཡིས་
ཟོས་ནས་ལྟ་སྲོལ་མེད་པ་ཞིག་ལོན་པ་རང་ཡིན། དེ་རྡུང་ཚེ་ནང་སྟོང་ཡིན་པའི་སྒྲ་གྲག་
ཅིང་། རྡོ་བས་ཁེངས་པའི་ཀ་བེད་ཆེན་པོ་ཞིག་དང་ཀུན་ནས་མཚུངས། ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡ་དང་མཉམ་པོར་ཉེན་བརྒྱུད་བྱས་མྱོང་བའི་སྐྱེས་པ་བཞི་ཡིས་གོ་ཁྲབ་
བདེ་བླག་ངང་གཏོར་བར། ནང་དུ་སྲ་འགྱུར་ལ་སོང་བའི་ཀེང་རུས་ཤིག་ཡོད་པ་དང་། ཀེང་
རུས་ཀྱི་སྐེ་མཇིང་མཚམས་སུ་ཟངས་ཀྱི་སྒམ་ཆུང་ཞིག་བཀལ་འདུག་པ་མཐོང་བར། ནང་
དུ་བལྟས་ཚེ་བུད་མེད་ཀྱི་སྐྲ་ལོ་རྡོག་པོ་ཞིག་ཀྱང་ཡོད་དོ། །
ཟླ་གསུམ་པའི་ནང་། ཅི་པུའུ་སའེ་པ་དག་སླར་ཡང་བུད་ཡོང་། རེབ་འདིར་རྒྱང་མཐོང་
ཞིག་དང་རྔ་ཡི་ངོས་དང་འདྲ་བའི་ཆེར་སྐྱེད་མེ་ལོང་ཆེན་པོ་རེ་བཅས་ཁྱེར་ནས་སླེབས། དེ
དག་འགྲེམ་སྟོན་བྱེད་སྐབས་ཨ་མུའུ་སི་ཐེ་ཏན་གྱི་ཡ་ཧུ་དཱ་པས་སོ་མ་གསར་གཏོད་བྱས་པ་
ཡིན་ཚུལ་བརྗོད། ཁོ་ཚོས་ཅི་པུའུ་སའེ་ཡི་སྐྱེས་མ་ཞིག་གྲོང་སྡེའི་མཐའ་རུ་སྡོད་དུ་བཅུག་
རྗེས། རྒྱང་མཐོང་ནི་རས་གུར་གྱི་སྒོ་ཁར་བཙུགས་སོང་། དེར་ལི་ཡ་ཨེར་སྒོར་ལྔ་སྤྱད་པར།
མི་རྣམས་རྒྱང་མཐོང་གི་དྲུང་དུ་བཅར་ཆོག་པ་དང་། དེ་ལས་ཅི་པའུ་སའེ་ཡི་སྐྱེས་མ་ནི་
མིག་མདུན་དུ་མངོན་པ་ལ། ལག་ཟུང་བརྐྱངས་ཙམ་གྱིས་ཐུག་ལོས་ཐུབ་སྙམ་པའི་ཚོར་བ་
སྟེར། “ཚན་རིག་གིས་བར་ཐག་མེད་པར་བཟོས་སོང་།” མེར་ཅི་ཡ་ཏེ་སི་ཡིས་མུ་མཐུད་
ནས “ཅང་མི་འགོར་བར། མི་ཚོ་སྒོའི་ཕྱིར་འགྲོ་མི་དགོས་པར་འཇིག་རྟེན་གྱི་ཡུལ་གྲུ་སོ་
སོར་བྱུང་བའི་དོན་དག་རྣམས་མཐོང་ནུས” ཟེར། ཚ་གདུག་ཆེ་བའི་ཉིན་གུང་ཞིག་ལ། ཁོ་
ཚོས་ཆེར་སྐྱེད་མེ་ལོང་ཆེན་པོ་དེ་བཀོལ་མི་རྣམས་མཚར་བར་བྱེད་པའི་ལྟད་མོ་ཞིག་བསྟན་
བྱུང་། རྩྭ་སྐམ་པོ་མང་པོ་ཞིག་སྲང་ལམ་གྱི་དཀྱིལ་དུ་སྤུངས་རྗེས་ཉི་འོད་གཅིག་བསྡུས་བྱས་
ནས་འབར་དུ་བཅུག ཁབ་ལེན་རྡོ་ཡི་ཚོད་ལྟ་ལེགས་འགྲུབ་མ་བྱུང་བའི་མུན་དོང་ལས་ཕྱིར་
བུད་མེད་པའི་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་དྲན་པའི་ཞིང་ས་རུ། གསར་
གཏོད་དེ་ཉིད་དམག་འཁྲུག་ནང་ཇི་ལྟར་བཀོལ་བའི་མྱུ་གུ་རྒྱས་མགོ་བརྩམས། མེར་ཅི་ཡ་ཏེ་
སིས་ཡང་བསྐྱར་ཁོའི་དྲན་ཚུལ་དེའི་མགོར་ཆུ་འཁྱག་བྱོ་འདོད་ཀྱང་། ཆེས་མཐའ་མར་ཁབ་
ལེན་རྡོ་རྡོག་གཉིས་ཀྱི་ཁ་ལ་མི་སེར་སྤེལ་ཡུལ་གྱི་གསེར་སྒོར་གསུམ་བླངས་ནས་ཆེར་སྐྱེད་
མེ་ལོང་ཁོར་བྱིན། ཝུའུ་ཨེར་སུའོ་ལ་ཡིད་སྐྱོ་ནས་ངུ་ཁ་ཤོར། རྒྱུ་མཚན་ནི་སྒོར་མོ་དེ་དག
མོའི་ཨ་ཕས་ཚེ་གང་བོར་ཟ་མ་ཐུབ་པར་བསགས་པའི་གསེར་སྒོར་འཇོག་སའི་སྒམ་ཆུང་དེ་
ལས་བླངས་པས་ཡིན། མོས་དེ་སྔོན་ནས་སྒམ་ཆུང་རང་མལ་ཁྲིའི་ཞབས་སུ་སྦས་ཡོད་ཅིང་།
འོས་ཤིང་འཚམ་པའི་དུས་སྐབས་ཤིག་ནང་བླངས་ནས་མ་རྩ་བྱེད་འདོད་ཡོད། ཧོ་སའེ་ཨེར་
ཁ་ཏིའེ་ཨའོ“པུའུ་ཨེན་ཏིའེ་ཡ་ལ་མོར་སེམས་གསོ་བྱེད་ཁོམ་མེད་དེ། ཚན་རིག་པ་ཡིས་རང་
ཉིད་བརྗེད་འགྱུར་གྱི་སྙིང་སྟོབས་སྤྱད་ནས་བློ་སེམས་ཀུན་པོ་འཐབ་རྩལ་ཚོད་ལྟའི་ཕྱོགས་
སུ་བཀོལ་བར་མ་ཟད། ལུས་པོར་ཉེན་ཁ་བྱུང་ཡང་ཕངས་སེམས་བྲལ་བའི་ཚད་ལ་སླེབས།
ཆེར་སྐྱེད་མེ་ལོང་གིས་དགྲ་ཕྱོགས་སུ་བཟོ་ངེས་ཀྱི་ཕན་འབྲས་ལ་མྱོང་དཔང་བྱ་སླད། རང་
ཉིད་དངོས་སུ་ཉི་འོད་ཕོག་སར་ལངས་པའི་འབྲས་བུར། ལུས་པོ་མེས་བསྲེགས་ནས་རྨ་ཁ་
བཟོས་པར། དུས་ཡུན་རིང་བོ་སྤྱད་པས་གཞི་ནས་དྲག་སྐྱེད་བྱུང་། ཆུང་མས་འདི་འདྲའི་ཉེན་
ཁ་ཆེ་བའི་གསར་གཏོད་ལ་སྐྲག་སེམས་སྐྱེས་པས་ངོ་རྒོལ་བྱས་ནའང་། ཁོས་ཚུལ་དེར་ཁ་
ཡ་ཙམ་ཡང་མ་བྱས་པས། ཅུང་མིན་ན་རང་ཁྱིམ་གྱི་ཁང་བའང་སྲེག་ཟའི་ཁ་ལ་བྱིན་སོང་།
དུས་ཡུན་རིང་བོའི་ནང་དུ་ཁོ་ཁང་བའི་ནང་འཛུལ་ཏེ་མཚོན་ཆ་གསར་བ་ཡི་འཐབ་རྩལ་
ནུས་ཤུགས་ཞིབ་བུར་བརྩིས་ནས། འགྲེལ་བཤད་ཆེས་གསལ་ཞིང་གནས་ལུགས་ཆེས་ལྡན་
པར་ཕྱིར་ལྡོག་དཀའ་བའི་ལག་དེབ་ཅིག་བྲིས་གནང་མཛད། ཁོས་ལག་དེབ་དེ་དང་ཚོད་
ལྟའི་ཟིན་བྲིས་ལས་གཞན། དོན་མཚོན་རི་མོ་མོད་པོ་བཅས་མཉམ་དུ་ས་གནས་སྲིད་གཞུང་
ལ་བསྐུར། ལས་དེ་འགན་དུ་བླངས་པའི་ཕོ་ཉས་རི་ཚོགས་བརྒལ་ནས་འགྲོ་དུས། ཕ་མཐའ་
བྲལ་བའི་འདམ་གཞོང་དུ་མགོ་འཁོར་ལ། དྲག་ཏུ་བཞུར་བའི་ཆུ་ཀླུང་འཕྲེད་དུ་བཅད་ཅིང་།
གཅན་གཟན་གཏུམ་པོའི་རིགས་ཀྱིས་རྒོལ་བ་བྱུང་བས། ན་ཚ་དང་རེ་ཆད་ཀྱི་སེམས་པས་
ཅུང་མིན་ན་གཅེས་སྲོག་ཡལ་བར་དོར། གང་ལྟར་མཐའ་མཇུག་ཏུ་སྦྲག་སྲིད་དྲེལ་ཚོགས་
བརྒྱུད་སའི་ཚིགས་མལ་དེ་བཙལ་ནས་རྙེད། སྐབས་དེར་རྒྱང་ཐག་རིང་བའི་རྒྱལ་སའི་བར་
དུ་བགྲོད་རྒྱུ་ཟེར་ན་ཁག་པོ་འདུག་ཀྱང་། ཧོ་ཨའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་ངག་
སྒྲོས་ལྟར་ན། གལ་ཏེ་སྲིད་གཞུང་གིས་བཀའ་ཡིག་ཕབ་ཙམ་ཉིད་ནས་ཁོ་མྱུར་དུ་ལམ་ལ་
ཆས་ཆོག་པ་དང་། དམག་དཔུང་ཕྱོགས་སུ་ཁོའི་གསར་གཏོད་དེ་འཁྲབ་སྟོན་བྱས་པ་བརྒྱུད།
སྐུ་དངོས་སུ་ཉི་འོད་དམག་འཁྲུག་གི་འཐབ་ཇུས་ཧྲག་པོ་དེ་བརྒྱུད་སྤེལ་མཛད་ཆོག་ཟེར།
ཁོས་བརྡ་ལན་དེར་བགྲང་བྱ་མང་པོའི་རིང་བསྒུགས་མཐར་སུན་པོ་བྱུང་བས། མེར་ཅི་ཡ་ཏེ་
སི་ཡི་མདུན་དུ་ཕྱིན་ནས་རང་གི་ཕམ་ཁ་གདུང་ཡུས་ཀྱི་ལམ་ནས་བརྗོད། དེར་བརྟེན་ཅི་པུའུ་
སའེ་པ་དེས་རང་གི་རྣམ་དག་གི་སྦྱོར་བ་མངོན་གསལ་ཞིག་སྤེལ་སོང་སྟེ། ཆེར་སྐྱེད་མེ་ལོང་
ཕྱིར་སྡུད་ལེན་བྱས་པའི་སྟེང་ལ། ཏུའོ་པུའུ་ལུང‘‘རྡོག་གསུམ་པོའང་ཁོ་ལ་བྱིན་པར་མ་ཟད།
ཕུའུ་ཐའོ་ཡའི་ས་ཁྲ་དང་མཚོ་སྐྱོད་དཔྱད་ཆས་རིགས་མང་པོའང་ཁོ་ལ་བསྐྱུར། མེར་ཅི་ཡ་
ཏེ་སིས་ད་དུང་སྐུ་དངོས་ཀྱིས་དགེ་སྒྲུབ་པ་ཧོར་མན”གྱི་ཞིབ་འཇུག་འབྲས་བུའི་རྩ་གནད་
སྐོར་ཀྱང་བྲིས་ནས་ཁོ་ལ་བྱིན་ཐོག ཁོར་སྐར་སྡེར་དང་ལུའོ་སྡེར། རིགས་དྲུག་བགར་ཆས་
བཅས་ཀྱི་བཀོལ་ཚུལ་ཡང་བསླབས་བྱུང་། བརྟག་དཔྱད་ལ་བར་ཆད་མེད་པ་ཁག་ཐེག་བྱ་
སླད། ཧོ་སའེ་ཨེར་ཁ་ཏའེ་ཨའོ་པུའུ་ཨེན་ཏིའེ་ཡས་གཞིས་ཀའི་ཡ་ཕུག་ཏུ་ཁང་བ་ཞིག་ལས་
རྗེས། ཆར་ལྡན་དུས་ཚིགས་ཧྲིལ་པོར་རང་ཉིད་ཁང་བའི་ནང་དུ་བཅུག་སོང་། ཁོས་ནི་ཁྱིམ་
ཚང་གི་ལས་འགན་མཐའ་དག་གཞོགས་སུ་གཡུགས་ནས། མཚན་གང་བོར་ལྷས་རའི་ནང་
རྒྱུ་སྐར་གྱི་འཁོར་ཚུལ་ལ་ལྟ་ཞིབ་མཛད། ལྷག་དོན་ཉིན་གུང་འཛོལ་མེད་དུ་བརྟག་པའི་
ཐབས་ལམ་བཙལ་པས་ཅུང་མིན་ན་ཉི་འོད་ཕོག་དྲགས་པའི་ནད་དེ་བྱུང་། དཔྱད་ཆས་དེ་
དག་གི་བཀོལ་ཚུལ་རྟོགས་ཤིང་ལག་ལེན་ལ་རང་དབང་འབྱོར་རྗེས་སུ། བར་སྟོང་གི་ཤེས་རྒྱ་
ཆེར་རྒྱས་པ་དང་བསྟུན་ནས། ཁོ་ནི་ཁང་བ་དང་གྱེས་པར་མ་གནང་ཀྱང་། རྟོགས་དཀའི་རྒྱ་
མཚོ་ལ་རྐྱལ་བརྒལ་དང་མྱ་ངམ་ཐང་ཆེན་ལ་འཚོལ་འདྲི་ལས་གཞན། ཁྱད་མཚར་གྱི་སྲོག་
ལྡན་དང་ཁ་བརྡ་གློད་ཐུབ་པར་གྱུར། དེ་འདྲའི་དུས་སྐབས་ནང་ཁོ་ལ་རང་ལབ་བྱེད་པའི་
གོམས་གཤིས་དེ་ལོབས་ཤིང་། ཡང་གམ་དུ་མི་མེད་པ་ལྟར་ཁྱིམ་ནང་ཕར་འགྲོ་ཚུར་འོང་བྱེད།
བར་དེར་ཝུའུ་ཨེར་སུའོ་ལ་དང་བྱིས་པ་ཚོ་ནི་ཚལ་འདེབས་ར་བ་རུ་ཐང་ཆད་ནས་ལུས་པོ་
དགྱེ་སྒུར་ཡང་མི་ཐུབ་པར་ཡོད་དེ། ངང་ལག་དང་ཧའེ་ཡུས། ཤིང་འབྲས་མུའུ་ཧྲུའུ། སྨན་རྩྭ།
ལྷོ་ཀུབ། རྡོ་ལུ་མ་བཅས་ལ་བདག་སྐྱོང་བྱེད་དགོས། ཡིན་ནའང་སྔ་ལྟས་ཅི་ཡང་མེད་པར་ཁོ་
སྨྱོས་པ་འདྲ་བའི་འགུལ་སྐྱོད་ནི་གློ་བུར་ཆད་པ་ལ། སེམས་པ་ཀུན་ནས་བཟི་འདྲའི་རྣམ་པ་
ཞིག་གི་ནང་ཞོམ་མེར་ལྷུང་། ཁོས་ཉི་མ་འགར་རྒྱུན་མཐུད་ནས་འདྲེ་ཡིས་བཟུང་བ་ལྟར་རང་
ལབ་བྱས་སོང་སྟེ། བར་མཚམས་མེད་པར་རང་ཉིད་ཀྱང་ཡིད་ཆེས་དཀའ་བའི་འཆར་གཞི་
མཚར་བོ་མུ་རྒྱུན་ཅན་ཞིག་བརྗོད་པར་མངོན། ཆེས་མཐའ་མཇུག་སྟེ། ཟླ་བཅུ་གཉིས་པའི་
གཟའ་མིག་དམར་གྱི་དགུང་ཚིགས་ཀྱི་ཚེ་ན། ཁོ་ནི་མནར་སྡུག་ཡོངས་རྫོགས་ལས་གློ་བུར་
གྲོལ་བ་བྱུང་། བྱིས་པ་ཚོར་མཚོན་ན་མི་ཚེ་གང་བོར་བརྗེད་པར་མི་འགྱུར་ཏེ། ཨ་ཕ་ནི་ཇི་
ལྟར་ཅོག་ཙེའི་མདུན་དུ་གཟབ་ནན་ངང་ཙོག་པ་དང་། དུས་ཡུན་རིང་བོར་ནམ་གསལ་སློང་
ངང་ཞིབ་འདང་མང་པོ་བརྒྱབ་སྟེ་རང་ལ་མནར་གཅོད་བཏང་བས་ཀེང་རུས་ལྟར་གྱུར་ནས་
ཡོད། སེམས་པ་ལྷག་ཏུ་སྐྱོམ་འབྲས་སུ་འདར་བའི་ངག་གིས་ཁོ་ཚོ་ལ་རང་གི་གསར་རྙེད་འདི་
ལྟར་བཤད་འོངས།
“སའི་གོ་ལ་ནི་ཟླུམ་དབྱིབས་ཅན་ཏེ། རྒྱ་སིལ་ཞིག་དང་ཨ་ན་མ་ན་རེད།”
ཝུའུ་ཨེར་སུའོ་ལ་ཡིས་ད་ནི་བཟོད་བསྲན་མ་ཐུབ་པས “གལ་སྲིད་ཁྱོད་སྨྱོ་ངོ་མ་ཡིན་
བསམ་ན། རང་གཅིག་པུ་སྨྱོ་བར་མཛོད་ཅིག” ཅེས་ལབ་སོང་། མོས་ད་དུང “ཁྱོད་ཀྱིས་
ཅི་ཕུའུ་སའེ་པའི་མདོ་རྩ་མེད་པའི་སྐད་ཆས་བྱིས་པ་ཚོ་ལོག་ལམ་དུ་ཁྲིད་རྩིས་མི་བྱེད་
རོགས” ཞེས་ཀྱང་བརྗོད། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་མ་གོ་བ་བཞིན
བསྡད་པར། བཟའ་ཟླ་མ་ཉིད་ཁྲོས་འཁྲུག་རྔམས་པས་སྐར་སྡེར་ཐང་ལ་གཡུགས་ནས་ཧྲུག་
ཧྲུག་ཏུ་བཏང་ཡང་། ཁོ་ལ་འཇིགས་སྣང་ཅི་ཡང་མ་བྱུང་། ལྡོག་སྟེ་དངོས་པོ་དེ་འདྲ་ཞིག་
བསྐྱར་དུ་ལས་པར་མ་ཟད། གྲོང་སྡེའི་ནང་གི་སྐྱེས་པ་སྐོར་ཞིག་རང་གི་ཁང་བའི་ནང་
བསྡུས་ཏེ། སུས་ཀྱང་ཤེས་ཐབས་བྲལ་བའི་གཞུང་ལུགས་ཀྱིས། མུ་མཐུད་ནས་ཤར་ཕྱོགས་ཀྱི་
མཚོ་ཆེན་བརྒལ་པའི་མཐའ་ལ། ཕྱིར་ལམ་ལ་ཆས་གནས་སུ་སླེབས་ཐུབ་ཚུལ་བདེན་དཔང་
མཛད། གྲོང་སྡེའི་ནང་གི་མི་ཚང་མས་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་བློ་
རིག་གསལ་བོ་མིན་པ་ཞིག་ཏུ་གྱུར་ཟིན་པར་འདོད། ཏག་ཏག་སྐབས་དེ་ལ་མེར་ཅི་ཡ་ཏེ་སི་
ཡོང་ནས་དོན་གྱི་ངོ་བོ་གསལ་རྗེན་དུ་ཕུད། ཁོས་མི་མང་ཚོགས་སར་སྐྱེས་པ་དེ་ཡི་ཤེས་རབ་
དང་འཇོན་ཐང་ལ་བསྔགས་པ་བརྗོད་པའི་མཚུངས་སུ། ཁོས་གནམ་རིག་ལྟ་ཞིབ་ལ་བརྟེན་
ནས་བཟོས་པའི་གཞུང་ལུགས་ནི་མ་ཁུང་ཏོ་རུ་རྟོགས་མཁན་མེད་ཀྱང་། ད་ནི་དོན་དངོས་
ཀྱིས་བདེན་དཔང་བྱས་སྣང་ངོ་ཟེར། ཚུལ་དེར་བཀུར་གཟོ་བྱ་སླད། ཁོས་ཆེད་དུ་གྲོང་སྡེའི་
མ་འོངས་པར་ཤུགས་རྐྱེན་ཟབ་མོ་ཐེབས་འགྱུར་གྱི་ལེགས་སྐྱེས་ཤིག་གནང་སོང་སྟེ། དེ་ནི་
གསེར་བཙོ་སྦྱངས་བྱ་སའི་ཚོད་ལྟ་ཁང་ཞིག་ཡིན།
དུས་སྐབས་དེའི་ནང་དུ། མེར་ཅི་ཡ་ཏེ་སི་ནི་མི་རྣམས་མཚར་བར་བྱེད་པའི་མགྱོགས
ཚད་ཀྱིས་རྒ་བཞིན་འདུག ཁོ་ཐོག་མའི་རེབ་འགར་འཚམས་འདྲིར་ཡོང་དུས་ཕར་བལྟས་
ན་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་དང་ལོ་ཚོད་མཉམ་ནའང་། ཕྱི་མ་དེ་སྔར་ལྟར་
སྟོབས་རྩལ་ཁྱད་དུ་འཕགས་ཤིང་། རྟའི་རྣ་བ་ནས་བཟུང་སྟེ་དུད་འགྲོ་དེ་ཐང་ལ་བསྒྱེལ་ཐུབ་
སྐབས། ཅི་པུའུ་སའེ་པ་དག་ནད་ཡམས་ག་གེ་མོས་ཕམ་པར་བཟོས་པ་དང་མཚུངས། དོན་ངོ་
མར་དེ་ནི་ཁོ་དུས་སྐབས་མང་པོར་རྒྱལ་ཁམས་འགྲིམ་སྐབས་སུ་ལུས་ལ་སྔར་མཐོང་མ་མྱོང་
བའི་ནད་ཡམས་འགོས་པའི་འབྲས་བུའོ། །ཁོས་ཧོ་སའེ.ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་
ལ་རོགས་རམ་བྱས་ནས་ཚོད་ལྟ་ཁང་བཟོ་སྐྲུན་བྱེད་སྒང་དུ་དངོས་སུ་འདི་ལྟར་ལབ་མྱོང་སྟེ།
འཆི་བདག་གིས་བར་མ་ཆད་པར་ཁོའི་རྗེས་འདེད་གཏོང་བའི་ཁར། ཁོའི་འགྲོ་སྡོད་ལའང་
སྣོམ་བཞིན་ཏེ། འོན་ཀྱང་ཁོར་མཐའ་མཇུག་གི་དྲག་རྡུང་བྱ་རྒྱུ་ད་དུང་ཐག་བཅད་མེད་པ་
རང་རེད། ཁོ་ནི་མིའི་རིགས་ལ་གནོད་ཐལ་ཆེ་བའི་ནད་ཡམས་དང་གནོད་འཚེ་སྣ་ཚོགས་
བརྒྱུད་ཀྱང་གསོན་ནས་ཡོང་ཐུབ་སོང་། ཁོར་པའོ་སི་རུ་ཧྲུའུ་ཧྲུའུ་ཤ་བཀྲ་དམར་པོ་ཞེས་པའི་
ནད་དང་། མ་ལའེ་གླིང་ཚོམ་དུ་ཁྲག་ཉམས་པའི་ནད། ཡ་ལི་ཧྲན་ཏ་རུ་མཛེ་ནད། འཇར་པན་
དུ་རྐང་འབམ་གྱི་ནད། མ་ཏ་ཅ་སི་ཅ་རུ་གཤེར་རྨེན་གྱི་ནད་བཅས་ཕོག་མྱོང་བ་ལས་གཞན།
ཞི་ཞི་ལི་རུ་ས་འགུལ་དང་། མའེ་ཀྲེ་ལུང་མཚོ་ཁུགས་སུ་མཚོ་སྐྱོན་ཆེན་པོ་སོགས་དང་འཕྲད་
མྱོང་ཡང་འཆི་བདག་གི་མཆེ་བར་ལས་ཐར་བ་ཡིན། དེ་ཡང་ཐུན་མིན་ཁྱད་ཆོས་ལྡན་པའི་
ཐོག་ལ། རང་གིས་ནུ་ཁྲ་ཏན་མ་སི ཡི་ལྡེ་མིག་བདག་གིས་བཟུང་ཡོད་ཅེས་སྒྲོགས་ལ་
རངས་པའི་སྐྱེས་པ་ངོ་སྡུག་འདིར་མཚོན་ན། སྨུག་སྤྲིན་གྱི་ཀློང་དུ་བཏུམས་སྣང་བ་དང་འདྲ་
བར་མ་ཟད། གསང་བ་མངའ་བའི་མིག་འོད་ཀྱིས་ཡོད་ཚད་མཐོང་ནུས་པ་ལྟ་བུར་གྱུར་ནས་
ཡོད། ཁོས་ནམ་རྒྱུན་མགོ་ལ་རྒྱ་ཞྭ་ལི་མོ་ནག་པོ་ཞིག་གོན་པར་བྱེད་དེ། དབྱིབས་ནི་ཁྭ་ཏས་
གཤོག་འགྱུར་བྱེད་པ་དང་ཀུན་ནས་མཚུངས། ལུས་སུ་གོས་སྤུ་རིས་མ་ཡི་ཁན་སྦྱར་རེ་གོན་
པ་ལ། དེའི་ངོས་སུ་ལོ་ཟླའི་རྗེས་ཤུལ་གྱི་རི་མོ་ཕབ་ནས་ཡོད། ཁོ་ནི་ཤེས་རྒྱ་ཆེ་ཐོག་ལྐོག་གྱུར་
དཔོག་དཀའ་ཅན་ཞིག་ལགས་ནའང་། ལུས་སྟེང་དུ་སྤྱིར་བཏང་མི་ཡི་གཤིས་ཀ་དེ་མངའ་
བས། ཉིན་རྒྱུན་འཚོ་བའི་ཀློང་གི་གནད་དོན་ཙག་ཙིག་གི་འདམ་དུ་བྱིང་བར་གྱུར། ཁོས་རྒ་
བ་དང་ན་བའི་སྡུག་བསྔལ་ལ་རྒྱུན་མར་འཁང་ར་བྱེད་ཅིང་། དཔལ་འབྱོར་ཐད་བསམ་ཐོག་
ལ་མི་ཡོང་བའི་ཆར་སེམས་སྡུག་ཀྱང་བྱས་འགྲོ། ལོ་མང་པོའི་སྔོན་ནས་བཟུང་ཁོས་འཛུམ་
དཀར་མེ་ཏོག་སྟོན་པར་མི་བྱེད་དེ། རྒྱུ་མཚན་ནི་ཤི་འདྲུལ་ནད་ཀྱིས་དུང་སོ་མཐའ་དག་ལྟུང་
བར་བྱས་པས་ཡིན། ཚ་གདུག་ཆེས་དྲགས་པའི་ཉིན་ཞིག་གི་ཉིན་གུང་དུས་སུ། ཁོས་གཞི་
ནས་སེམས་གཏམ་ཇི་སྙེད་ངག་སྒོར་ཕུད་པས། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡར་
མཚོན་ན་དེ་ནི་རླབས་ཆེ་བའི་མཛའ་བརྩེ་ཡི་མགོ་བརྩམས་ཞེས་ཡིད་ཆེས་ཀྱིས་ཀུན་ནས་
ཕྱུག བྱིས་པ་ཚོས་ཁོའི་ཁྱད་མཚར་གྱི་གཏམ་རྒྱུད་ལ་ཉན་ནས་ཁ་གདངས་མིག་ཅེར་གྱི་
ཚུལ་དུ་ལུས། ཨའོ་ལེ་ལི་ཡ་ནུའོ་ནི་དེའི་དུས་ལོ་ལྔར་བུད་པ་ཙམ་སྟེ། ཁོས་མི་ཚེ་གང་བོར་
གནས་ཚུལ་དེ་བརྗེད་པར་མི་འགྱུར། ཉིན་དེའི་ཕྱི་དྲོར་ཅི་པུའུ་སའེ་པ་དག་ལྕགས་རིགས་ཀྱི་
ལྡོག་འོད་ཁྲོད་ཙོག་ཅིང་། རླུང་སྦུད་ལྕགས་གླིང་རོལ་ཆེན་ལྟར་ཟབ་ཅིང་ལྗིད་ཀྱིས་ཁྱོགས་
པའི་སྐད་སྒྲ་ཡིས་ཆེས་ལྷིང་བའི་རྟོག་ཡུལ་གྱི་ཁམས་དེ་སུན་འབྱིན་བྱེད་པ་དང་། ངོ་ལ་ཚ་
གདུག་གིས་གཙེས་དྲགས་པས། སྣུམ་གྱིས་ཟིན་པའི་རྔུལ་ཆུ་ནི་མུར་གོང་ནས་དལ་བ་དལ་
བུར་བཞུར་ཡོང་། ཁོའི་ཕུ་བོ་ཧོ་སའེ་ཨེར་ཁ་ཏིའེ་ཨའོ་ཡིས་ཁྱད་མཚར་གྱི་སྣང་བརྙན་དེ་དྲན་
ཤེས་ཀྱི་ཤུལ་བཞག་ཏུ་བཟུང་སྟེ། དུས་ཕྱིས་ཀྱི་བུ་རབས་ཚ་རྒྱུད་རྣམས་ལ་བརྒྱུད་རྩིས་བྱས།
ཝུའུ་ཨེར་སུའོ་ལ་ནི་རེབ་འདིའི་འཚམས་འདྲིར་བག་ཆགས་སྐྱུགས་མེར་ལྡང་བ་བྱུང་སོང་
སྟེ། དེ་ནི་མོ་ཁང་བའི་ནང་ཕྱིན་དུས། མེར་ཅི་ཡ་ཏེ་སིས་དུས་ཡུན་ཐུང་ངུའི་ནང་། དབྱང་
གཉིས་ཀུང་འགྱུར་བླུགས་སྣང་བའི་དམ་བེ་ཆུང་ངུ་ཞིག་བཅགས་པས་སོ། །
“འདི་ནི་གདོན་འདྲེ་ཡི་དྲི་མ་རེད།” མོས་དེ་ལྟར་བཤད།
“གཏན་ནས་མིན།” མེར་ཅི་ཡ་ཏེ་སིས “གདོན་འདྲེ་ནི་མུ་ཟི་འགྱུར་རྫས་ཀྱི་རིགས
སུ་གཏོགས་པ་བདེན་དཔང་བྱས་ཚར་ཏེ། འདི་ནི་དབྱང་གཉིས་ཀུང་འགྱུར་ཉུང་ཙམ་ཡིན་
པ་རང་ངོ” ཞེས་ནོར་བཅོས་མཛད།
ནམ་ཡང་སློབ་པར་སུན་པ་མེད་པའི་མེར་ཅི་ཡ་ཏེ་སིས་རྒྱ་མཚལ་གྱི་གདོན་འདྲེ་དང་
འབྲེལ་བའི་ནུས་པ་དག་ཞིབ་བུར་འགྲེལ་བཤད་བྱས་ནའང་། ཝུའུ་ཨེར་སུའོ་ལས་ཁ་ཡ་མི་
བྱེད་པར། རང་ཁེར་མོས་བྱིས་པ་ཚོ་ཁྲིད་དེ་གསོལ་འདེབས་བྱེད་དུ་ཕྱིན། སྣ་ལ་སུན་གཙེར་
བཟོ་བའི་དྲི་མ་དེ་ནི་མོའི་དྲན་འཛིན་དང་མཉམ་པོར་དུས་ནམ་ཡང་སེམས་ཀྱི་ཟབ་ས་རུ་
རྡོ་བརྐོས་རི་མོ་ནང་བཞིན་འགྱུར་ངེས་སོ། །
སྟབས་བདེ་བའི་ཚོད་ལྟ་ཁང་དེའི་ནང་དུ། གྲངས་ཀ་མོད་པའི་ཟངས་པ་ཆུང་བ་དང་
ཚགས། རླངས་ཆུ་འབེབས་བྱེད་དམ་བེ། འཚག་ཆས། འཚག་དྲ་བཅས་ལས་གཞན། ད་དུང་
སྟབས་བདེ་ཡིན་པའི་གསེར་བཙོ་སྦྱངས་བྱེད་སའི་ཐབ་ཀ་ཞིག་དང་། “མཚན་ཉིད་རིག་
པའི་སྒོ་ང” ལ་ལད་མོ་བྱས་ནས་བཟོས་པའི་དམ་བེ་སྐེ་རིང་། ད་དུང་ཅི་པུའུ་སའེ་པས་ཡ་ཧུ་
དཱ་པ་མ་ལི་ཡས་བཤད་པའི་དཔུང་གསུམ་རླངས་ཆུ་འབེབས་ཆས་ལྟར་བཟོས་པའི་རླངས་ཆུ་
འབེབས་བྱེད་ཀྱི་འཚག་ཆས་ཁ་ཚང་བཅས་བདོག མེར་ཅི་ཡ་ཏེ་སིས་གཞན་དུ་སྐར་མ་ཆེ་
བ་བདུན་ལ་དམིགས་པའི་ལྕགས་རིགས་བདུན་གྱི་མ་དཔེ་སྐོར་ཞིག་དང་། མའོ་ཞི་དང་སུའོ་
ཞི་མོ']ཡི་ལྡབ་འགྱུར་གསེར་གྱི་སྡེབ་ཁ། “ལེགས་བརྒལ་ཉིང་བསྡུས” གྱི་མུ་འབྲེལ་
ཟིན་བྲིས་དང་དཔེ་རིས་བཅས་ཀྱང་ཤུལ་དུ་བཞག་འདུག་པས། གལ་སྲིད་ཤེས་རྟོགས་བྱུང་
ཚེ་གསེར་འགྱུར་རྩི་བཙོ་སྦྱངས་བྱེད་ནུས་པ་ཡིན། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་
ཡས་ལྡབ་འགྱུར་གསེར་གྱི་སྡེབ་ཁ་སྟབས་བདེ་ཡིན་པ་མཐོང་བས། དེ་ཡིས་ཡིད་སེམས་ཀུན་
ནས་ཕྲོགས་པར། གཟའ་འཁོར་འགའ་རེར་རྒྱུན་མཐུད་ནས་ཝུའུ་ཨེར་སུའོ་ལར་མོའི་མི་སེར་
སྤེལ་ཡུལ་གྱི་གསེར་སྒོར་ཕྱིར་ཐོན་ཞིག་ཅེས་ཞུ་བ་བྱས་པར་མ་ཟད། དངུལ་ཆུ་ནི་ཁག་ཅི་
ཙམ་བགོ་ཐུབ་ན། གསེར་ཡང་དེ་ཙམ་གྱིས་འཕར་བར་འགྱུར་ཞེས་ཀྱང་བརྗོད། མོ་ནི་སྔོན་
ཆད་དང་འདྲ་བར་ཁྱོ་ག་ཡི་འགྱུར་བ་མེད་པའི་ཆོད་སེམས་ཀྱི་མདུན་དུ་རང་ཚུགས་ཤོར་
བར་གྱུར། དེ་བས་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ཏུའོ་པུའུ་ལུང་གི་གསེར་
སྒོར་སུམ་ཅུ་ཡོད་པ་བཞུ་སྣོད་ཅིག་གི་ནང་འཕངས་རྗེས། ཟངས་དང་བ་བླ། མུ་ཟི། ཞ་ཉེ་
བཅས་དང་མཉམ་པོར་བཞུས། མཐུད་ནས་ཟར་མའི་སྣུམ་གྱིས་གང་བའི་ཟངས་པའི་ནང་
བླུགས་ཏེ་མེ་དྲག་ཏུ་བུས་ནས་གདུ་རུ་བཅུག དེ་ལྟར་གདུས་པའི་མཐའ་ལ་དྲི་ངན་མཆེད་
པའི་ལྡེ་གུར་གྱུར་པར། ཕར་བལྟས་ཚེ་སྤུས་ཀ་ཞན་པའི་བུ་རམ་ལས་མཛེས་སྡུག་ལྡན་པའི་
གསེར་དང་ཡེ་ནས་མི་འདྲ། དེ་འདྲའི་སེམས་པ་བདེ་ཐབས་བྲལ་ཞིང་རེ་ཆད་ཀྱིས་ཁེངས་
པའི་རླངས་ཆུ་འབེབས་པ་ཡི་བརྒྱུད་རིམ་ནང་། རྒྱུ་སྐར་རིགས་བདུན་གྱི་ལྕགས་རིགས་བཞུ་
སྦྱོར་སོགས་བྱས་ཐོག ད་རུང་དཔོག་པར་དཀའ་བའི་དངུལ་ཆུ་དང་སའེ་ཕུའུ་ལུའུ་སི་ཡི་མུ་
ཟིའི་སྐྱུར་བཅས་ཚ་ཁུའི་ནང་སྦངས་བཟོ་བྱས་ལ། དེའི་ཁར་ཡང་ཕག་ཚིལ་གྱིས་ལ་སྣུམ་གྱི་
ཚབ་བགྱིས་ནས་ཚ་པོ་བཟོ་སྐྱོར་ཡང་ཡང་མཛད་མཐར། ཝུའུ་ཨེར་སའོ་ལ་ཡི་རིན་ཐང་ཆེ་
བའི་ཤུལ་བཞག་ནི་སོལ་འགྱུར་གྱི་སྣུམ་སྙིགས་ཤིག་ཏུ་གྱུར་ཏེ། ཟངས་པའི་ཞབས་ལ་འབྱར་
ནས་ལེན་ས་མི་འགྲོ་བའི་ཚུལ་དུ་ཆགས།
དེ་ཡང་ཅི་པུའུ་སའེ་པ་དག་བསྐྱར་དུ་ཡོང་སྐབས་སུ། ཝུའུ་ཨེར་སུའོ་ལས་གྲོང་སྡེའི་
མི་ཚང་མར་སྐུལ་ནས་འགོག་རྒོལ་བྱས། ཡིན་ནའང་མཚར་འཛིན་གྱི་སེམས་ནི་ཅང་མ་
འགོར་བར་འཇིགས་དངངས་ལས་ཡོངས་སུ་རྒྱལ། རྒྱུ་མཚན་ནི་རེབ་འདིར་ཅི་པུའུ་སའེ་
པ་རྣམས་གྲོང་སྡེའི་ནང་ཧྲིལ་པོར་ཕྱིན་པའི་མཚུངས་སུ། རོལ་ཆས་སྣ་མང་སྤྱད་ནས་རྣ་སྒོ་
འགགས་ལད་བྱེད་པའི་སྒྲ་དབྱངས་བཏང་འོངས། ཉོ་བར་སྐུལ་མཁན་གྱིས་ད་དུང་ན་ཞི་
ཨན་སུའོ་པའི་ཆེས་ངོ་མཚར་བའི་གསར་གཏོད་འགྲེམ་སྟོན་བྱེད་ངེས་ཞེས་ཀྱང་བསྒྲགས།
དེ་བས་གྲོང་སྡེའི་མི་ཚང་མ་རང་བཞིན་དུ་རས་གུར་ནང་བུད་སོང་། ཧྲེན་ཐའེ་ཧྥུ་སྒོར་
གཅིག་གི་འགྲོ་སོང་དེས་ལང་ཚོའི་གཟི་འོད་འབར་བའི་མེར་ཅི་ཡ་ཏེ་སི་མཐོང་ཐུབ་པར་
གྱུར། ཁོའི་ལུས་ཧྲིལ་པོ་སོས་པས་གཉེར་མ་ཡོངས་རྫོགས་དག་ཟིན་ལ། ཀུན་པོ་གསར་བར་
གྱུར་པའི་སོ་ཕྲེང་ནི་འོད་ཀྲིག་ཀྲིག་བྱེད། སྔོན་ཆད་ཁོའི་སོ་ཕྲེང་ཇི་ལྟར་ཁྲག་ཉམས་པའི་
ནད་ཀྱིས་བརླགས་པ་དང་། ངོ་ཤ་གང་ལྟར་ཐུར་དུ་ལུག་པ། མཆུ་འདབ་ཇི་ལྟར་བསྐམས་
པ་སོགས་ཡིད་ལ་འཛིན་མཁན་གྱི་མི་ཞིག་ཡིན་ཚེ། ཐེ་ཚོམ་ཟ་ས་མི་འགྲོ་བའི་བདེན་
དཔང་འདི་ལ་གདོང་གཏད་པར། ཐམས་ཅད་པོ་ཅི་པུའུ་སའེ་པའི་འཕྲུལ་ཤུགས་ལ་དབང་
མེད་དུ་ཧང་སངས་པར་གྱུར། མེར་ཅི་ཡ་ཏེ་སིས་སོ་རྙིལ་སྟེང་དུ་སྤྲད་པའི་སོ་རྫུན་ཧྲིལ་པོ་
ཕྱིར་བླངས་ནས་ལྟད་མོ་པ་ཚོར་བསྟན་པའི་ཚེ་སྟེ། སྐད་ཅིག་མ་དེའི་ནང་ཁོ་ནི་འགྱུར་
ཏེ་སྔོན་ཆད་ཀྱི་རྒས་ཚུགས་རང་ཤར་ཡོང་། མཐུད་ནས་སོ་ཕྲེང་དེ་ཕྱིར་སྤྲད་པར་ལང་ཚོ་
ཡི་འཛུམ་མདངས་སླར་ཡང་མངོན་པ་ལ། དངངས་ཚུབ་ནི་བར་དེར་འཇིགས་སྐྲག་གི་ངོ་
བོར་འཕོས་འགྲོ། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་སེམས་ནང་། མེར་ཅི་ཡ་
ཏེ་སིའི་ཤེས་བྱ་ནི་མི་ཚོས་བཟོད་སྒོམ་བྱེད་ས་མི་འགྲོ་བའི་ཚད་དུ་སླེབས་ཟིན་པར་འདོད་
ནའང་། ཕ་རོལ་པོས་ལ་ཡོག་ཏུ་སོ་རྫུན་མའི་རྩ་བའི་རིགས་པ་འགྲེལ་བཤད་གནང་
བར། ཁོ་ནི་དེ་མ་ཐག་ནམ་གསལ་བ་ལྟར་གྱུར་སོང་། ཁོའི་ཚོར་སྣང་དུ་འདི་ཡོད་ཚད་
ནི་ཅི་འདྲའི་སླ་ཞིང་ཁྱད་མཚར་དུ་གཏོགས་པར་སེམས། དེ་བས་མཚན་ཞག་གཅིག་གི་
རིང་ལ་གསེར་བཙོ་སྦྱངས་ཀྱི་ཞིབ་འཇུག་ཐད་མོས་པ་བོར་ནས། སེམས་ཤུགས་སྡུག་པོ་
གསར་བ་ཡི་འདམ་དུ་བྱིང་། ཟ་མ་བཟའ་འདོད་ཡེ་མེད་པར་ཉིན་གང་བོར་ཁྱིམ་དུ་ཕར་
འགྲོ་ཚུར་འོང་བྱས། “འཇིག་རྟེན་དུ་བློ་ཡུལ་ལས་འགོངས་པའི་དོན་དག་འབྱུང་བཞིན་
འདུག” ཁོས་ཝུའུ་ཨེར་སུའོ་ལར་གཏད་ནས “ཕར་ཕྱོགས་ཏེ། གཙང་བོའི་ཕར་ངོགས་
སུ། འཕྲུལ་སྐྱུར་གྱི་འཕྲུལ་ཆས་སྣ་ཚོགས་གང་དགོས་བསམ་ན་དེ་ཡོད་པར། ང་ཚོ་ནི་བོང
བུ་ནང་ལྟར་འཚོ་བཞིན་ཡོད་དོ” ཟེར། མ་ཁུང་ཏོ་ཐོག་མར་འཛུགས་པའི་དུས་ནས་ཁོ་
ངོ་ཤེས་པའི་མི་རྣམས་ལ་མཚོན་ན། མེར་ཅི་ཡ་ཏེ་སིའི་ཤུགས་རྐྱེན་འོག་ཁོར་མཚར་སྣང་
སྐྱེས་དགོས་པའི་འགྱུར་ལྡོག་འབྱུང་གིན་འདུག
དང་ཐོག་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་ལོ་ན་གཞོན་པའི་ཚོ་དཔོན་
ལྟ་བུའི་མི་སྣ་ཡིན། ཁོས་མི་རྣམས་ལ་སོན་འདེབས་ཚུལ་མཛུབ་སྟོན་བྱེད་ཅིང་། བྱིས་པར་
ཇི་ལྟར་སློབ་གསོ་གཏོང་བ་དང་སྒོ་ཕྱུགས་གང་ལྟར་སྐྱོང་བ་སོགས་ཀྱི་ཐད་ཀྱང་བློ་འདོན་
པར་བྱེད་པས། གྲོང་སྡེ་འབྱོར་ཕྱུག་ཅན་དུ་བསྒྱུར་སླད་མི་ཡོད་ཚད་དང་སྟོབས་ཤུགས་
མཉམ་དུ་འདོན་ལ། ངལ་རྩོལ་གྱི་གོ་རིམ་ནང་དུའང་དཔེ་དེ་འདྲ་བསྐྱངས་འགྲོ། ཐོག་མའི་
དུས་ནས་ཁོ་ཚང་གི་ཁང་བ་ནི་གྲོང་སྡེ་ནང་གི་ཆེས་བཟང་བ་དེ་ཡིན་པར། གཞན་གྱིས་
དཔེ་བལྟ་སའི་གཞི་རུ་གྱུར་ཡོད། ཁོ་ཚང་ལ་ཆེ་ཞིང་གསལ་བའི་མགྲོན་ཁང་ཆུང་བ་ཞིག་
དང་། མེ་ཏོག་སྡུག་གུར་བཞད་ལ་ཁ་དོག་མཛེས་པའི་ཁེབས་མེད་གསོལ་ཁང་ཞིག ཉལ་
ཁང་གཉིས། ལི་སྡོང་ཆེན་པོ་བཙུགས་པའི་ལྷས་སྐོར་ཞིག བསམ་བཞིན་ལས་བཟོ་བྱས་
པའི་ཚལ་འདེབས་ས་གཅིག་བཅས་ལས་གཞན། སྒོ་ཟོག་འཇུག་སའི་ར་བ་ཞིག་ཀྱང་ཡོད་
པར། ར་མ་དང་བྱ་མོ། ཕག་བཅས་ནི་གནས་དེ་གར་འཆམ་མཐུན་ངང་བསྡད་འདུག ཁྱིམ་
སོ་སོ་ལས་གཞན་དུ་གྲོང་སྡེ་ཧྲིལ་པོར་ཆ་བཞག་ན། འཐབ་ལ་དཔའ་བའི་བྱ་ཕོ་ནི་གསོས་
མི་ཆོག་པའི་སྲོག་ཆགས་ཡིན་ནོ། །
ཝུའུ་ཨེར་སུའོ་ལ་ཡི་བརྩོན་སེམས་ཀྱང་ཁྱོ་ག་དང་དོ་མཉམ། མོའི་སྐྱེས་གཟུགས་ཐུང་
ཡང་སྟོབས་ཀྱིས་ཁེངས་ཤིང་གཟབ་ནན་ཆེ་ལ་བློ་བརྟན་འགྱུར་མེད་ཅིག་སྟེ། མི་སུས་ཀྱང་
མོས་གླུ་ལེན་བཞིན་པ་ཐོས་མྱོང་མེད། མོ་ནི་གནས་གང་དུའང་མངོན་སྲིད་ཅིང་། ཞོགས་པ་
སྔ་མོ་ནས་ནམ་ཕྱེད་བར་དུ། རྒྱུ་ཆ་སྲིང་བལ་ལས་བྱས་པའི་སྨད་གཡོགས་ཀྱི་ཧྲག་སྒྲ་དང་
མཉམ་པོར་ཕྱོགས་ཀུན་བྲེལ་ཚུབ་ཚུབ་བྱེད། ཡོད་ཚད་མོའི་སྦྱོར་བར་འབྲེལ་ནས་ཡོད་དེ།
ས་འདམ་བདེ་སྙོམས་སུ་བཏང་བའི་ཐང་གཅལ་དང་། དཀར་རྩིས་འདག་བྱིལ་བྲལ་བའི་
རྩིག་ངོས། ཁོ་ཚོས་ལག་འགུལ་ནས་ལས་པའི་ཁྱིམ་ཆས་རྩིང་བོ་གང་དང་གང་ཡིན་ཡང་
ས་རྡུལ་གྱིས་ཟིན་པ་མེད་ལ། ཡང་ཤིང་སྒམ་རྙིང་བའི་ནང་བསྡུ་ཉར་བྱས་པའི་གྱོན་ཆས་
ཀུན་ལ་དུས་ནམ་ཡང་ལུའོ་ལེ་འདབ་མའི་དྲི་བསུང་ཞིམ་པོ་དེ་མཆེད་ངེས་པ་ཡིན།
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་འདྲ་བའི་ཡར་སྐྱེད་ཀྱི་བསམ་པ་ཡོད་
པའི་སྐྱེས་པ་ནི་གྲོང་སྡེའི་ནང་གཉིས་པ་ཞིག་བཙལ་དུ་མེད། ཁོས་དུད་ཚང་སོ་སོའི་ཁང་
བའི་ལས་གནས་གཏན་ཁེལ་བྱས་ཤིང་། རེ་རེ་གཙང་བོའི་ངོགས་དང་ཐག་ཉེ་བར་ཁག་
ཐེག་བྱས་པའི་ཁར། ཆུ་ལེན་པ་སོགས་སྟབས་བདེ་རུའང་བཏང་འདུག གཞན་དུ་སྲང་
ལམ་བཅས་ཀྱང་ཇུས་འགོད་བྱས་པ་སྟེ། ཚ་གདུག་ཆེ་བའི་དུས་ནང་དུད་ཚང་སུ་ཡིན་
ཡང་གཞན་ལས་ལྷག་པའི་ཉི་འོད་ཁེལ་དུ་མི་འཇུག་པར་བཟོས་ཡོད། ལོ་དུ་མའི་ནང་ལ།
སྡོད་དམངས་སུམ་བརྒྱས་གྲུབ་པའི་མ་ཁུང་ཏོ་ནི་དེའི་དུས་རྟོགས་ངེས་པའི་གྲོང་སྡེ་དག་
གི་ནང་ཆེས་གོ་རིམ་ལྡན་པའི་དཔེ་བལྟ་སར་གྱུར། དེ་ནི་ངེས་པ་དོན་གྱི་གནས་མཆོག་
ཅིག་སྟེ། ལོ་སུམ་ཅུར་བརྒལ་པའི་མི་མེད་ལ། ཡང་མི་གཅིག་ཀྱང་འདས་གྲོངས་སུ་གྱུར་
མི་འདུག
གྲོང་སྡེ་ཐོག་མར་འཛུགས་པའི་དུས་ནས། ཧོ་སའེ“ཨེར་ཁ་ཏིའེ་ཨའོ་པུའུ་ཨེན་ཏིའེ་
ཡས་བྱ་འཛིན་སྤྱད་ཀྱི་འཕྲུལ་གཏོང་དང་བྱ་འཇུག་སའི་གསེབ་དྲ་སོགས་ལས་པར་མངོན།
ཅང་མ་འགོར་བར། དུད་ཚང་ནང་ལས་གཞན་གྲོང་སྡེ་ཧྲིལ་པོར་བྱ་རི་སྐྱེགས་དང་གསེར་
བྱིའུ། ཆུ་བྱ་སྔོན་མོ། བྱ་སྔ་ལངས་བཅས་འདུག རིགས་སྣ་མང་དང་གྲངས་མོད་པའི་འདབ་
ཆགས་དེ་ཚོ་མཉམ་གཅིག་ཏུ་གྲག་པར། མི་སེམས་ནི་རང་དབང་མེད་པར་ཟིང་ལོང་དུ་
བཏང་འགྲོ། ཝུའུ་ཨེར་སུའོ་ལར་མཚོན་ན་སྦྲང་སྙིགས་ཀྱིས་རྣ་སྒོ་མ་བཅད་ཚེ་རིག་པ་མི་
གསལ་བའི་ཚོར་བ་སྦྱིན་འོང་། མེར་ཅི་ཡ་ཏེ་སི་ཡི་ཚོ་བ་དེས་ཐོག་དང་པོར་མགོ་ན་ཚུལ་
གཞོམ་སྤྱད་ཀྱི་ཤེལ་ཕྲེང་ཁྱེར་ཡོང་ནས་འཚོང་དུས། མི་ཚང་མ་ཁོ་ཚོས་ཇི་ལྟར་སྨུག་སྤྲིན་
འཐིབས་པའི་འདམ་གཞོང་དུ་མགོ་འཁོར་ཞོར་གྲོང་སྡེ་འདི་རྙེད་པའི་ཆ་ལ་ངོ་མཚར་བར་
གྱུར། ཡིན་ནའང་ཅི་པུའུ་སའེ་པ་ཚོའི་ངག་སྒྲོས་ལྟར་ན། ཁོ་ཚོས་བྱ་སྐད་གྲག་པ་གོ་ནས་
ཡོང་བ་ཡིན་ཞེས་ཟེར།
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་ཆེས་ཐོག་མའི་ལས་དོན་ཆེན་པོ་
གཉེར་འདོད་ཀྱི་སྤོབས་སེམས་ནི། ཅང་མ་འགོར་བར་ཁབ་ལེན་རྡོ་ལ་འཁྲུལ་བ་དང་།
གནམ་རིག་སྐར་རྩིས་ལ་བརྟག་པ། གསེར་བཙོ་སྦྱངས་ཀྱི་རྨི་འཕྲུལ། ད་དུང་ས་སྟེང་གི་
མཚར་ལྟས་ཤེས་འདོད་ཀྱི་རེ་བ་འཁྲུག་པོའི་ནང་སྤྲིན་པ་མཁའ་ལ་ཐིམ་འདྲའི་རྗེས་སུ་
བསྙེགས། སྔོན་ཆད་གསར་སྤེལ་ལ་འཇོན་ཞིང་གྱོན་ཆས་གྲ་དག་གོན་མཁན་གྱི་ཁོ་ནི། ད་
ལྟ་ཕྱིའི་རྣམ་པ་རྫོབ་ཅིང་གདོང་བྱད་ལ་བདག་མི་བགྱི་བའི་སྐྱེས་པ་ཞིག་ཏུ་གྱུར། ཁོའི་
གདོད་མའི་མི་ཡིས་བསྐྱུར་སྣང་འདྲའི་ཁ་སྤུ་ཡང་། ཝུའུ་ཨེར་སུའོ་ལས་ནུས་ཤུགས་ཅི་ཡོད་
འདོན་ཐབས་ཀྱིས་ཚལ་གཏུབ་གྲི་སྤྱད་ནས་ཅུང་གཙང་བཟོ་བྱེད་ཐུབ་པ་བྱུང་། མི་འགའ་
རེས་ཁོ་ནི་ཐུན་མིན་རྫུ་འཕྲུལ་ལ་མགོ་འཁོར་བའི་བེད་མེད་དངོས་པོ་རུ་གྱུར་འདུག་ཅེས་
ཀྱང་གླེང་བར་བྱེད། དེ་ལྟ་ནའང་ཁོས་ས་རྒོད་འདུལ་སྤྱད་ཀྱི་མཁོ་དངོས་ཕྲག་ཏུ་བསྣམས་
ཤིང་། སྡེ་མི་ཚང་མར་མཉམ་རུབ་ཀྱིས་མ་ཁུང་ཏོ་ནས་གསར་ཐོན་དངོས་པོ་འབྱུང་སའི་
གནས་བར་དུ་ལམ་བུ་ལས་དགོས་ཚུལ་གྱི་འབོད་སྐུལ་བཏང་བ་ལ། དེ་སྔོན་ཁོ་ནི་སྨྱོས་
ཟིན་པར་ཡིད་ཆེས་ཀྱིས་ཁེངས་པའི་མི་དག་གིས་ཀྱང་རང་གི་ལག་སྣེ་ཡི་ལས་ཀ་གཡུགས་
ཏེ་ཁྱིམ་མི་དང་འགྲོགས་ནས་ཁོའི་རྗེས་སྙེག་རྐྱང་བྱེད།
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་ཡུལ་གྲུ་འདིར་ཆ་རྒྱུས་ཅི་ཡང་མེད།
ཁོས་ཤེས་པ་ནི་ཤར་གྱི་ཕྱོགས་སུ་བརྒལ་ཐབས་བྲལ་བའི་མུ་འབྲེལ་རི་རབ་ཡོད་ལ། རི་
རབ་ཀྱི་གཞོགས་གཞན་ཞིག་ཏུ་གནའ་བོའི་གྲོང་ཁྱེར་ལི་ཨའོ་ཨ་ཁྲ་ཞེས་པ་མཆིས། ཁོའི་
སྤོ་བོ་སྟེ། ཆེས་ཐོག་མའི་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་གསུངས་པ་ལྟར་ན། རྗེ་སི་
ཧྥོ་ལང་ཞི་སི“ཏེ་ལེ་ཁོ‘〕ཡིས་སྔོན་ཆད་གནས་དེ་རུ་མེ་སྒྱོགས་བཀོལ་ནས་ཉ་ཆེན་རྨིགས་
པ་བསད་པར་གྲགས་ལ། ཡང་ལེགས་བཅོས་བྱས་རྗེས་འབྲས་སོག་བརྫངས་ནས་རྒྱལ་མོ་
དབྱི་ལེ་ཧྲ་པེ་ལ་སྐྱེས་སུ་བསྟབས་པར་མངོན། ལོ་ན་གཞོན་དུས་སུ། ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡས་གྲོགས་མཆོག་སྐོར་ཞིག་ཁྲིད་ཅིང་། ཆུང་མ་དང་བྱིས་པ་ལས་
གཞན། སྒོ་ཟོག་དང་འཚོ་བའི་ཉེར་མཁོའི་དངོས་པོ་དག་བཟུང་སྟེ། རི་རབ་བརྒལ་ནས་
རྒྱ་མཚོར་སྐྱོད་སའི་འཇུག་ངོགས་བཙལ། ཁོ་ཚོ་ཟླ་བ་ཉེར་དྲུག་ལ་བསྐྱོད་མཐར་སྔར་གྱི་
དམིགས་འབེན་འདོར་དགོས་སོང་། ཡང་ཕྱི་ལམ་སྙེག་པ་དཀའ་ལས་སུ་མཐོང་བས་མ་
ཁུང་ཏོ་གསར་སྐྲུན་བྱས། ཁོ་ནི་ལམ་དེར་མོས་པ་མེད་དེ། རྒྱུ་མཚན་ནི་དེ་ལྟར་བྱུང་ན་ཁོ་
སྔར་གནས་སུ་ཕྱིན་པ་དང་གཉིས་སུ་མེད། ལྷོ་ཕྱོགས་ནི་ནམ་ཡང་སྐྱེ་དངོས་ཀྱིས་ཁེབས་
པའི་འདམ་རྫིང་དང་འདམ་གཞོང་ཆེ་བ་ཡིན་པར། ཅི་པུའུ་སའེ་པ་དག་གིས་ཀྱང་དེའི་ཕ་
མཐའ་མཐོང་མ་མྱོང་ཟེར། འདམ་གཞོང་ཆེ་བའི་ནུབ་ཕྱོགས་དང་འབྲེལ་ས་ནི་མཐའ་ཡས་
པའི་ཆུ་ངོས་ཡིན། ཆུའི་ནང་ཤ་ངོས་འཇམ་པའི་ཆུ་སྲིན་གྱི་རིགས་ཡོད་པ་ལ། དེ་ཚོར་སྨན་
ཤར་རྣམས་དང་འདྲ་བའི་མགོ་དང་ལུས་པོ་སྣང་སྟེ། མྱོས་བུམ་ཆེན་པོའི་འགུགས་ཤུགས་
ལ་བརྟེན་ནས་རྒྱ་མཚོར་སྐྱོད་མཁན་དག་གི་ཤེས་པ་རབ་རིབ་ཏུ་གཏོང་བར་བྱེད། ཅི་པུའུ་
སའེ་པ་དག་ཆུ་ལམ་དེ་བརྒྱུད་ནས་ཟླ་དྲུག་ལ་ཕྱིན་པར། གཞི་ནས་སྦྲག་སྲིད་དྲེལ་པའི་
རུ་ཁག་འགྲོ་སའི་སྐམ་ས་རྙེད། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་ཚོད་དཔག་
ལ་གཞི་བཅོལ་ཚེ། དཔལ་ཡོན་འཇིག་རྟེན་ལ་སྦྲེལ་ས་གཅིག་པུ་ནི་བྱང་ཕྱོགས་ཀྱི་ལམ་
དེ་ཡིན་པར་འདོད། དེར་བརྟེན་ཁོས་སྔོན་ཆད་རང་དང་འགྲོགས་ནས་མ་ཁུང་ཏོ་གསར་
སྐྲུན་བྱས་པའི་མི་ཚོགས་དེ་ལ་ས་རྒོད་འདུལ་སྤྱད་དང་རི་དྭགས་རྔོན་བྱེད་ཀྱི་འཕྲུལ་ཆས་
འཛིན་དུ་བཅུག་པར་མ་ཟད། ལམ་པའི་ཡོ་ཆས་དང་ས་ཁྲ་བཅས་ཀྱང་རྒྱབ་ཁུག་ནང་
བཅུག་སྟེ། ཉེན་ཁ་ཆེ་བའི་འགྲུལ་བཞུད་ལན་གཅིག་བྱ་རྩིས་བྱས།
ཐོག་མའི་ཉིན་དེ་དག་རིང་། གླེང་བར་རི་བའི་བཀག་འགོག་ཅི་ལའང་འཕྲད་མ་བྱུང་།
ཁོ་ཚོ་ནི་གང་སར་རྡོ་བ་མངོན་པའི་གྲམ་ངོགས་བརྒྱུད་ནས་ཕྱིན་པར། ལོ་དུ་མའི་སྔོན་ལ་
ཁྲབ་རྨོག་རྙེད་སའི་གནས་དེར་སླེབས། དེ་གར་རང་བྱུང་དུ་སྐྱེས་པའི་ཚ་ལུ་མའི་སྡོང་བོ་
མང་ས་ཞིག་ཏུ་ལམ་བུ་མངོན་པ་བརྒྱུད་ནས་ནགས་ཚལ་ནང་ཞུགས། སོང་ནས་ཕལ་ཆེར་
གཟའ་འཁོར་གཅིག་འགོར་ལ་ཉེ་བའི་དུས་ཤིག་ཏུ། ཁོ་ཚོས་ཤ་ཕོ་ཞིག་བསད་དེ་མེ་སྲེག་
བརྒྱབ་ཅིང་། མཐུད་ནས་ཕྱེད་ཀ་དུས་ཐོག་དེར་ཟ་བ་དང་། ཕྱེད་ཀ་ལེགས་པོར་བསྩལ་རྗེས་
དུས་ཕྱིས་སུ་བཟའ་རྒྱུ་ཐག་གིས་བཅད། རེ་བ་ནི་དེར་བརྟེན་ནས་ནེ་ཙོ་རྡོ་རྗེ་ཡིས་ཕོ་བ་
རྒྱགས་ཐབས་བྱེད་པ་དེ་ཕྱི་ནུར་ཨེ་ཐུབ་འདོད། རྒྱུ་མཚན་ནི་མདོག་སྔོན་པོ་ཡིན་པའི་བྱ་
ཤ་དེར་གླ་རྩིའི་དྲི་མས་ཁྱབ་པའོ། །དོན་དེ་བྱུང་རྗེས་ཀྱི་ཉིན་བཅུ་ལྷག་གི་ནང་དུ། ཁོ་ཚོས་
ཉི་མའི་གཟི་འོད་རིག་མ་ཐུབ་ལ། ས་ངོས་འཇམ་ཞིང་སྙི་ལ་བརླན་བཤེར་དོད་པས་མེ་
རིའི་སྙིགས་མ་དང་ཀུན་ནས་མཚུངས། ནགས་རྫུབས་ཉིན་རེ་ལས་ཉིན་རེར་ཉེན་གནས་
ཅན་དུ་གྱུར་པ་དང་། འདབ་ཆགས་ཀྱི་གྲེ་འགྱུར་དང་སྤྲེལ་ཚོགས་ཀྱི་འུར་སྒྲའང་རིང་
ནས་རིང་དུ་ཡལ་བས་ན། གནམ་སའི་བར་ནི་མུན་ནག་གིས་དུས་གཏན་དུ་བཟུང་འདྲ་
བྱུང་། འདི་འདྲའི་ལྷིང་ཞིང་འཇགས་ལ་བརླན་གྱིས་ཟིན་ཐོག གདོད་མའི་ནག་ཉེས་ཀྱི་
སྔོན་ནས་ཆགས་ཟིན་འདྲའི་ལྷ་ཡུལ་ལྟ་བུའི་གནས་དེ་གར། རྒྱང་སྐྱོད་རུ་དཔུང་གི་མི་དེ་
ཚོ་ཆེས་གནའ་བོའི་ཕྱིར་དྲན་གྱིས་དབུགས་ཀྱང་འབྱིན་དཀའ་བའི་ཚད་དུ་བསྐྱལ། ཁོ་
ཚོའི་ལྷམ་ནི་སྨུག་རླངས་འཁྲིགས་པའི་སྣུམ་དོང་ནང་བྱིང་འགྲོ། གཏུབ་གྲིས་དམར་ཐག་
ཆོད་པའི་ལུག་མཉེ་དང་གསེར་མདོག་གི་ཆུ་རྩངས་བཅས་གཏུབས་ནས་སོང་སོང་བ་
དང་། གཟའ་འཁོར་གཅིག་ཏག་ཏག་གི་རིང་ལ། ཁོ་ཚོས་ཕན་ཚུན་བར་ཁ་བརྡ་ཅི་ཡང་མ་
བྱས། སྲིན་བུ་ག་གེ་མོའི་ཐོག་མངོན་པའི་འོད་གཉོམ་པོ་དག་ལ་བརྟེན་ནས། རྨི་ལམ་ནང་
གི་མི་ལྟར་ནག་ཅིང་རྩུབ་པའི་འཇིག་རྟེན་དེ་ཕར་བརྒལ་མཛད་པར། གློ་བའི་བར་གསེང་
དུ་དབུགས་བཅད་ལོས་འགྲོ་སྙམ་པའི་ཁྲག་དྲི་ཡིས་ཡོངས་སུ་ཁེངས། ཁོ་ཚོ་ད་ནི་ཕྱིར་ལྡོག་
ཐབས་མེད་དེ། བཏོད་མ་ཐག་པའི་ལམ་བུ་གང་ཞིག་ཅང་མ་འགོར་བར་གསར་དུ་སྐྱེས་པའི་
སྐྱེ་དངོས་ཀྱིས་བསྒྲིབས་འགྲོ། དེ་དག་གི་སྐྱེ་ཚུལ་ནི་མངོན་སུམ་མིག་གིས་མཐོང་ཐུབ་པ་
ཡིན། “འཚབ་མི་དགོས།” ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས “ཆེས་གལ་ཆེ་
བ་ནི་ཁ་ཕྱོགས་མི་ནོར་རྒྱུ་དེའོ” ཟེར། ཁོས་ཐོག་མཐའ་བར་གསུམ་དུ་ལུའོ་སྡེར་བཟུང་
ཞིང་། རུ་དཔུང་དེ་ཁྲིད་ནས་མཐོང་ཐབས་བྲལ་བའི་བྱང་གི་ཕྱོགས་སུ་ཆས་ལ། གཞི་ནས་ས་
མགོ་འཐོམ་སླ་བའི་གནས་དེ་ལས་བརྒལ། དེ་ནི་མུན་པ་ཆེས་གནག་པའི་མཚན་མོ་ཞིག་སྟེ།
སྐར་འོད་ཏོག་ཙམ་ཡང་མཐོང་མི་ཐུབ། ཡིན་ནའང་མུན་ནག་ནང་མཁའ་དབུགས་གསར་
བ་རྐྱང་རྐྱང་རྒྱུ་བར་བྱེད། མི་རྣམས་ནི་རྒྱུན་རིང་བའི་འགྲུལ་སྐྱོད་ཀྱིས་མནར་ཏེ་ལོག་ལ་
ཁད་བྱེད་པས། སོ་སོ་འདེགས་ཁྲི་བཀལ་བའི་ནང་ཉལ་བར། གཟའ་འཁོར་གཉིས་རིང་གི་
ཆེས་གཟིམ་ས་བདེ་བ་དེ་བྱུང་། གཉིད་ལས་སད་པའི་དུས་ཉི་མ་མགོ་ཀླད་དུ་ཤར་འདུག་
ཅིང་། ཀུན་པོ་མིག་སྔུན་གྱི་མཛེས་ལྗོངས་ཀྱིས་ཧང་སངས་པར་བཏང་། གྲོ་མའི་རིགས་དང་
ཏ་ལའི་ཐད་ཀྱི་སྐྱེ་དངོས་ཀྱི་བར་གསེང་སྟེ། ལྷོད་འཇགས་པའི་ཉི་འོད་ཀྱི་ཀློང་དུ། ས་རྡུལ་
གྱིས་ཁེངས་པའི་དཀར་མདོག་གི་སི་ཕེན་གྱི་གཡོར་ལྡན་གྲུ་ཆེན་ཞིག་ཀྲོང་ངེར་བསྡད་
འདུག གྲུ་དེ་ཅུང་གཡས་ཕྱོགས་སུ་གསེག་ཡོད་ཅིང་། གནོད་སྐྱོན་ཏོག་ཙམ་ཡང་ཤོར་མེད་
པའི་དར་ཤིང་ངོས་ནི་ད་དུང་རྫོབ་ཅིང་ཐར་ཐོར་ཡིན་པའི་གྲུ་གཡོར་དག་ལུས་པ་དང་། གྲུ་
ཐག་གི་བར་དག་ཏུ་སྣ་མའི་མེ་ཏོག་བཀད་ནས་མཛེས་པར་སྤུད་འདུག གྲུ་ཆེན་གྱི་ཕྱི་ངོས་
སུ་འགྱུར་རྡོ་རུ་གྱུར་ཟིན་པའི་དབྱིན་ཉ་རིམ་པ་ཞིག་དང་མཉེན་ཞིང་འཇམ་པའི་སྔོ་དྲེག་
གིས་གྲུབ་པའི་འཇམ་འོད་ཀྱིས་ལེགས་སྲུང་བྱས་ཡོད་དེ། བརྟན་ཞིང་བརླིང་བར་རྡོ་བ་མང་
བའི་སའི་ནང་དུ་ཟུག་པར་མངོན། ཕར་བལྟས་ན་གྲུ་བོ་ཆེ་ཡིས་ཐུན་མིན་གྱི་བར་སྟོང་ཞིག་
བཟུང་ཟིན་པ་དང་འདྲ་ལ། དེ་ནི་ཁེར་རྐྱང་དང་བརྗེད་ངས་ཀྱི་བར་སྟོང་སྟེ། དུས་ཀྱི་བཙའ་
ལ་རྒྱང་བཀྱེད་ཅིང་། འདབ་ཆགས་ཀྱི་ཟིང་ཆ་སློང་བར་གཡོལ་བ་ཅན་ནོ། །རྒྱང་སྐྱོད་མཁན་
ཚོས་གྲུའི་ནང་དུ་ཞིབ་བརྟག་ཞུས་ཚེ། དེ་རུ་དངོས་པོ་གཅིག་ཀྱང་མེད་དེ། ཡོད་པ་ནི་མེ་ཏོག་
ཚོམ་བུ་མང་པོ་ཚང་ཚིང་སྡུག་གུར་བཀྲ་བ་རང་ཡིན།
གཡོར་ལྡན་གྲུ་ཆེན་གསར་རྙེད་བྱུང་བ་དེས་རྒྱ་མཚོ་ཉེ་གནས་སུ་འདུག་པ་མཚོན་
པས། ཧོ་སའེ་ཨེར་ཁ་ཏིའེ་ཨའོ.པུའུ་ཨེན་ཏིའེ་ཡའི་སྤྲོ་སེམས་ལ་དྲག་རྡུང་ཆེན་པོ་ཐེབས།
ཁོས་དེ་ནི་བསྟན་བཤིག་ཚ་བའི་ལས་དབང་གིས་རང་ཉིད་ལ་འཕྱ་དགོད་བྱས་པར་སེམས།
སྔོན་ཆད་སྲོག་ཕར་བསྔོས་མང་པོ་མཛད་ཅིང་། གྲངས་མེད་པའི་དཀའ་སྡུག་བརྒྱུད་ནས་
རྒྱ་མཚོ་བཙལ་བར་མ་རྙེད་པ་ལ། དེང་གི་ཆར་བཙལ་འདོད་མེད་ཀྱང་མིག་སྔར་བསྐྱལ་
ཡོང་བར་མ་ཟད། དེ་ནི་རང་ཉིད་མདུན་སྐྱོད་ཀྱི་ལམ་བུའི་སྔུན་གྱི་བརྒལ་ཐབས་བྲལ་
བའི་བཀག་ཆ་རུ་གྱུར་སྣང་བ་མ་ཡིན་ནམ། ལོ་མང་པོའི་རྗེས་སུ། ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡ་ཡང་ས་གནས་འདི་བརྒྱུད་མྱོང་། སྐབས་དེར་གནས་འདི་ནི་རྒྱུན་
ལྡན་གྱི་ཚིགས་མལ་དུ་གྱུར་ཟིན་པར། ཁོས་བསྲེགས་ཟིན་པའི་སྒྲོམ་གཞི་ཞིག་རྒྱ་མེན་མེ་
ཏོག་བཞད་པའི་ཞིང་ནང་དུ་འགྲེང་ཡོད་པ་མཐོང་། བར་དེར་སླེབས་པར་ཁོས་གཞི་ནས་
བར་སྐབས་དེའི་ལོ་རྒྱུས་ནི་ཨ་ཕའི་རྟོག་བཟོ་བྱས་པ་མིན་ཚུལ་ལ་ཡིད་ཆེས་ཕེར། གྲུ་དེ་
སྐམ་སར་ཇི་ལྟར་སླེབ་པ་ནི་མགོ་ན་བའི་དོན་དུ་གྱུར། ཡིན་ནའང་ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡ་ནི་གནད་དོན་དེས་འཆིང་བར་མ་གྱུར་ཏེ། ཁོ་མུ་མཐུད་དུ་ཉིན་བཞི་
ལ་སོང་བ་ན། གཡོར་ལྡན་གྲུ་ཆེན་དང་བར་ཐག་ལེ་བར་བཅུ་གཉིས་བདོག་པའི་མཚོ་ཁར་
སླེབས། རྒྱ་མཚོ་ཆེན་པོར་ཁ་གཏད་ནས། ཁོའི་ཕུགས་བསམ་གྱི་བྲག་རི་རྨང་ནས་ཉིལ། སྐྱ་
ཞིང་རྫོབ་ལ་ལྦུ་ཚོགས་བླ་འོག་འགྱུ་བའི་རྒྱ་མཚོ་དེའི་ཆེད་དུ་ཉེན་བརྒྱུད་དང་རང་སྲོག་
བློས་གཏོང་གི་དགོས་པ་ཅི་ཡང་མ་མཆིས་སྙམ།
“ལྟས་ངན།” ཁོས་སྐད་ཤུགས་ཆེན་པོས “མ་ཁུང་ཏོ་ཡི་ཁོར་ཡུག་ཧྲིལ་པོ་ཆུ་རེད”
ཅེས་བསྒྲགས།
དུས་ཡུན་རིང་བོ་ཞིག་གི་ནང་། མ་ཁུང་ཏོ་ནི་གླིང་ཕྲན་ཕྱེད་མ་རུ་ཆགས་ཡོད་ཅེས་
པ་ནི་ཀུན་པོའི་འདུ་ཤེས་ཀྱི་ཟབ་སར་ཟུག་འདུག དེའི་འབྱུང་ཁུངས་ཕུ་འདེད་བྱས་ཚེ་ཧོ་
སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་རྒྱང་སྐྱོད་བྱས་ནས་ཕྱིར་སོང་རྗེས་སུ་རང་བཟོ་
བྱས་པའི་ས་ཁྲ་ལ་གཏུགས་ཆོག ཁོས་རི་མོ་འབྲི་དུས་རླུང་ལངས་འདུག་པར། བསམ་
གཟས་ནས་འགྲིམ་འགྲུལ་ལམ་གྱི་དཀའ་ཁག་འུད་བརྗོད་བྱས་པ་བརྒྱུད། རང་གིས་འདི་
འདྲའི་ཆོ་མེད་པའི་ས་ཆ་ཞིག་འདེམས་པར་ཆད་གཅོད་མཛད། “ང་ཚོ་ཚེ་གང་བོར་
གང་ལའང་འགྲོ་མི་ཐུབ་པ་ཡིན།” ཁོས་ཝུའུ་ཨེར་སུའོ་ལར་ལེ་བདའ་ཡི་ཚུལ་དུ "ང་
ཚོ་འདི་རུ་གསོན་པོར་རུལ་དགོས་པ་ཐག་ཆོད་དེ། ཚན་རིག་གི་བཟང་ཆ་ནི་མྱོང་མི་ནུས་
སོ” ཞེས་ལབ། ཁོས་ཚོད་ལྟ་བྱེད་སའི་ཁང་བ་ཆུང་བའི་ནང་བསམ་བློ་ཡང་ཡང་བསྐོར་
ཀྱང་། ཀླད་པའི་ནང་གོང་གི་དྲན་ཚུལ་དེ་གཅིག་པུ་འཁོར། དེ་ལྟར་ཟླ་འགའ་འགོར་རྗེས་
གཞི་ནས་ཇུས་གཞི་ཞིག་རྫོགས་པར་ཤར་བྱུང་སྟེ། ཡིན་རྒྱུ་ནི་མ་འོངས་ཚེ་ན་མ་ཁུང་ཏོ
འོས་འཚམས་ཀྱི་གནས་ཤིག་ཏུ་སྤར་རྒྱུ་རང་ངོ༌། །འོན་ཀྱང་རེབ་འདིར་ཝུའུ་ཨེར་སུའོ་ལ་
ནི་ཁོའི་སྨྱོ་འཚབ་ཀྱི་འཆར་གཞི་དེ་ལག་ལེན་དུ་མ་བསྟར་སྔོན་འགུལ་སོང་། མོས་ལན་
བརྒྱར་ཕམ་ཡང་ཡིད་ཐང་མི་ཆད་པའི་ཧུར་བརྩོན་ལ་གཞི་བཅོལ་ཐོག གསང་བའི་ངང་
གྲོང་སྡེའི་ནང་གི་སྐྱེས་མ་གཞན་ཚོར་མཉམ་འབྲེལ་སྒོས། སྐྱེས་པ་ཚོའི་གློ་བུར་བའི་དྲན་
པ་དེར་ངོ་རྒོལ(ཁོ་ཚོས་རུ་སྤར་བར་གྲ་སྒྲིག་བྱེད་བཞིན་འདུག)བྱ་རྒྱུ་བྱས། ཧོ་སའེ་ཨེར་ཁ་
ཏིའེ་ཨའོ་པུའུ་ཨེན་ཏིའེ་ཡ་ནི་དུས་ནམ་ཞིག་དང་། ནུས་ཤུགས་ག་འདྲ་ཞིག་འགལ་རྐྱེན་
དུ་ལངས་པ་མི་ཤེས་ཏེ། ཁོའི་འཆར་གཞི་ནི་ཁག་དཀྲི་ས་དང་། འགོག་ཤུགས་སྣ་ཚོགས་
ཀྱིས་གྲུབ་པའི་དྲ་རྒྱའི་ཀློང་དུ་ཚུད་ཅིང་། མཐའ་མར་སྟོང་འདང་ཁོ་ན་རུ་འགྱུར་བ་ཡིན།
ཉིན་དེའི་ཞོགས་པར་ཁོས་གཞིས་ཀའི་ཡ་ཕུག་གི་ཁང་བ་ཆུང་བའི་ནང་དུ་ཕྱོགས་གཅིག་
ནས་ཁྱིམ་སྤར་རྨི་ལམ་ལྡབ་ལྡིབ་ངང་བཟློ་བ་དང་། ཕྱོགས་གཞན་དུ་ཚོད་ལྟའི་ཡོ་ཆས་དག་
དང་མའི་སྒམ་ནང་དུ་འཇུག་པར་བྲེལ། ཝུའུ་ཨེར་སུའོ་ལས་ཉེས་མེད་ཀྱི་རྣམ་འགྱུར་དོད་
ཞོར་ཚུལ་དེར་མཉམ་འཇོག་བྱས་ཤིང་། ཐ་ན་ཁོ་ལ་སྙིང་རྗེ་འདྲ་སྐྱེས་བྱུང་། མོས་ཁོར་རང་
འདོད་ལྟར་དངོས་པོ་བཅུག་ཚར་བར་བྱས་པ་དང་། ཡང་རང་འདོད་ལྟར་གོས་སྒམ་མཐའ་
འཛེར་དུ་བཅུག་པར་མ་ཟད། སྤུ་ཤད་སྤྱད་ནས་ཁོའི་བསྡུས་མིང་ཡང་འབྲི་རུ་བཅུག་པ་
ལས། ཚིག་རྐང་གཅིག་གི་ངན་ཁག་ཀྱང་མ་དཀྲིས། སེམས་སུ་ཁོས་ཡོད་ཚད་རྟོགས་ཟིན་
པ་ཁྲ་ཀྲིག་གེར་སྣང་། རྒྱུ་མཚན་ནི་ཁོས་སྐད་ཤུགས་ཆུང་ངུའི་རང་ལབ་ཀྱི་ཚུལ་དུ། གྲོང་
སྡེའི་ནང་གི་མི་རྣམས་ང་དང་འགྲོགས་ནས་ལམ་ལ་ཆས་མི་སྲིད་ཅེས་ལབ་པ་གོ་བས་
སོ། །དེ་ཡང་ཁོས་ཁང་བ་ཆུང་བའི་སྒོ་ལེན་མགོ་བརྩམས་པའི་ཚེ་ན། ཝུའུ་ཨེར་སུའོ་ལས་
སྤོབས་པ་ཆེ་རུ་བསྐྱེད་ནས་འདི་ལྟར་བྱེད་དོན་ཅི་ཡིན་ཚུལ་དྲིས་པར། ཁོས་སྐྱོ་སྡུག་བྲལ་
བའི་སྒོ་ནས “ད་ནི་འགྲོ་མཁན་མེད། ང་ཚོ་རང་ཉིད་འགྲོ་འེ” ཞེས་ལན་ལྡོན་མོད། ཝུའུ་
ཨེར་སུའོ་ལའི་བློ་སེམས་མ་འགྱུར།
“ང་ཚོ་མི་འགྲོ།” མོས་མཐུད་ནས “འདི་རུ་འདུག་པར་བྱ། ང་ཚོའི་འདི་རུ་བྱིས་པ་
ཞིག་བཙས་སོང” ཞེས་བརྗོད།
ང་ཚོའི་ནང་ད་རུང་མི་ཤི་མེད།” ཁོས་ཀྱང “གལ་ཏེ་འདས་པོ་ཞིག་ས་འདི་རུ་
བཅུག་མེད་ཚེ། ཁྱོད་ནི་ས་འདི་ལ་མི་གཏོགས་པ་ཡིན” ཞེས་ཟེར།
ཝུའུ་ཨེར་སུའོ་ལས་ཁོ་ལ་ཕྱིར་རྒོལ་བྱས་སོང་སྟེ། ཞི་འཇམ་དང་བརྟན་ཚུགས་དོད་
པར་མངོན།
“གལ་སྲིད་ང་ཤི་སོང་ཚེ་གཞི་ནས་འདུག་རྒྱུ་ཡིན་ཟེར་ན། ང་ད་སོང་ནས་ཤི་ཆོག"
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་བཟའ་ཟླ་འདི་ལྟར་བློ་བརྟན་འགྱུར་
མེད་ཡིན་པར་ཡིད་ཆེས་ཐབས་བྲལ། ཁོས་རང་གི་རེ་འདུན་སྤྱད་ནས་མོ་འགུགས་བསམ་
སྟེ། མོ་ཁྱད་མཚར་གྱི་འཇིག་རྟེན་ཞིག་ཏུ་ཁྲིད་ནས། གནས་དེ་རུ་ས་ལ་འཕྲུལ་ཆུ་ཅུང་ཙམ་
སྟོར་བས་ཀྱང་སྐྱེ་དངོས་ལ་རང་གི་འདོད་བཞིན་པའི་ཤིང་འབྲས་ཐོགས་པར་འགྱུར་བ་
དང་། ཡང་གནས་དེ་རུ་དངུལ་སྒོར་ཉུང་ཙམ་སྤྱད་པས་ཀྱང་རིགས་དང་རྣམ་པ་མི་འདྲ་
བའི་ན་འཇོམས་འཕྲུལ་ཆས་ཉོ་བར་ནུས་པའི་དམ་བཅའ་བྱས་མོད། ཝུའུ་ཨེར་སུའོ་ལ་ནི་
ཁོའི་ལུང་བསྟན་ནང་གི་ལྗོངས་རིས་ཀྱིས་གཡོ་འགུལ་ཅུང་ཙམ་ཡང་གཏོང་མ་ཐུབ།
“ ཁྱོད་ཀྱི་སྨྱོ་དྲགས་ཡིན་པའི་རྩེད་ཆས་སོ་མ་དེ་དག་བརྗེད་པར་གྱིས་ཤིག དེ་ལས་
རང་གི་བྱིས་པ་ཚོར་བདག་བྱེད་པར་འཚལ།” མོས་མཐུད་ནས་ཀྱང “ཁོ་ཚོ་ལ་ལྟོས་ཤིག་
དང་། རང་སྐྱེས་རང་གཞོམ་ཡིན་པར་བདག་བྱེད་མཁན་མི་འདུག ངོ་མ་བོང་བུ་དང་
འདྲའོ" ཞེས་ལན་བྱིན།
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་བཟའ་ཟླའི་སྐད་ཆ་ནང་བཞིན་
བསྒྲུབས་སོང་། ཁོས་སྒེའུ་ཁུང་ཕྱི་རོལ་ཏུ་ལྟ་དུས། རྐང་རྗེན་ཡིན་པའི་བྱིས་པ་གཉིས་ནི་ཉི་
འོད་དྲག་ཏུ་མཆེད་སའི་ཚལ་རའི་ནང་དུ་འདུག་པ་ལ། རང་གི་ཚོར་བར་དུས་སྐབས་དེའི་
ནང་དུ་ད་གཟོད་ཁོ་ཚོ་གཞི་ནས་ཡོད་པ་དང་འདྲ་སྟེ། ཝུའུ་ཨེར་སུའོ་ལ་ཡི་དྲག་སྔགས་
ནང་ནས་སྐུ་བལྟམས་པ་དང་གཉིས་སུ་མེད། དེ་འབྲེལ་དུ་ཁོའི་ནང་སེམས་སུ་འགྱུར་ལྡོག་
ག་གེ་མོ་འབྱུང་མགོ་བརྩམས་ཤིང་། ཁྱད་མཚར་དང་གསལ་རྗེན་གྱི་སྟོབས་ཤུགས་ཡ་ཞིག་
གིས་ཁོ་དྲན་པའི་ཀློང་ནས་ཕྱིར་དྲུད་བྱུང་ལ། དྲན་འཛིན་ངོས་སུ་ཡེ་ནས་ཤར་མ་མྱོང་བའི་
ས་རུ་བསྐྱལ། ཝུའུ་ཨེར་སུའོ་ལས་མུ་མཐུད་དུ་གད་བདར་བྱེད་བཞིན་པ་དང་། དུས་སྐབས་
དེར་མོས་ནི་ཚེ་ལོ་ཅི་སྲིད་པ་དེ་སྲིད་དུ་ཁྱིམ་གཞིས་འདི་དང་ཁ་མི་འབྲལ་བར་ཡིད་ཆེས་
བརྙེས། ཡིན་ནའང་ཁྱོ་གས་གཞན་དུ་གཡེལ་བ་མེད་པར་བྱིས་པ་ཚོར་བལྟས་འདུག་སྟེ།
བལྟས་ནས་མིག་ཟུང་མཆི་མས་བརླན་རག་བར་དུ་བསྡད། མཐའ་མར་ཁོས་ལག་ངོས་སྤྱད་
ནས་མིག་ཟུང་གཙང་མར་ཕྱིས་རྗེས། དབུགས་རིང་ཞིག་ཕྱུང་སྟེ་དངོས་ཡོད་གནས་ཚུལ་
དང་ལེན་བྱས།
“བཟང་གི” ཁོས “བྱིས་པ་ཚོས་ང་ལ་རོགས་བྱས་ནས་དངོས་པོ་དག་སྒམ་ལས་
ལེན་དུ་འཇུག་རོགས” ཞེས་ལབ་སོང་།
བུ་ཆེ་བ་ཧོ་སའེ་ཨེར་ཁ་ཏིའེ་ཨའོ་ནི་ལོ་བཅུ་བཞིར་སོན་ཡོད། མགོ་བོ་གྲུ་བཞི་ཡིན་
ཐོག་སྐྲ་ལོའང་ཧ་ཅང་རྩུབ་ལ། ཕ་དང་འདྲ་བར་གཤིས་ཀ་ནི་ཨུ་ཚུགས་ཅན་དུ་གཏོགས།
ཁོ་ལག་ཆགས་པ་ཧ་ཅང་མགྱོགས་ཏེ། ཕུང་བོ་བདེ་ཞིང་བརླིང་ཚུལ་ནི་ཨ་ཕ་དང་ཀུན་ནས་
འདྲ། ཡིན་ནའང་དུས་དེ་ཉིད་ནས་ཁོ་ལ་རྟོག་འཆར་ཆེར་མེད་ཚུལ་ལྷང་ལ་བུད་དེ་ཡོད།
ཁོ་ནི་མ་ཁུང་ཏོ་མ་བཙུགས་པའི་སྔོན་དུ་རི་རབ་བརྒལ་པའི་ལམ་ནས་མངལ་དུ་ཆགས་
ཤིང་བཙས་པ་ཡིན། དེའི་དུས་ཕ་མ་ཟུང་གིས་ཁོའི་ལུས་སྟེང་དུ་སྲོག་ཆགས་གཞན་གྱི་
དབང་བོ་མེད་པ་ཤེས་རྗེས་མཉམ་པོར་གནམ་རྒན་མར་བཀའ་དྲིན་ཆེ་ཞུས། ཨའོ་ལེ་ལི་ཡ་
ནུའོ་ནི་མ་ཁུང་ཏོ་རུ་སྐྱེས་པའི་བྱིས་པ་ཆེས་ཐོག་མ་དེ་ཡིན། ཟླ་གསུམ་པ་སླེབས་ཚེ་གཞི་
ནས་ལོ་དྲུག་ལ་འབུད་ཐུབ། ཁོ་ནི་སྨྲ་མེད་ཁུ་སིམ་དུ་སྡོད་ལ་རངས་པས། གཤིས་ཀ་ཅུང
སྐོར་ལོག་ཅན་དུ་གཏོགས། ཨ་མའི་ཕོ་བའི་ནང་དུ་ཡོད་དུས་ནས་ངུ་བར་བྱེད་ལ། འཇིག་
རྟེན་དཀར་ངོགས་སུ་ཡོང་དུས་མིག་ཕྱེ་ནས་ཡོད། ལྟེ་བ་གཅོད་པའི་ཚེ་ན། ཁོས་ཁང་བའི་
ནང་གི་ཕྱོགས་སོ་སོའི་དངོས་པོ་ལ་ལྟ་བར་མ་ཟད། མཚར་སྣང་དང་འཇིགས་ཉམས་ཅི་
ཡང་མེད་པའི་སྒོ་ནས་མི་རྣམས་ཀྱི་ངོ་གདོང་ལ་ལྟ་ཞིབ་བྱས་འགྲོ། མཐུད་ནས་མི་དེ་ཚོ་ཉེ་
སར་བཏུད་ནས་བྱིས་པར་ལྟ་སྐབས། ཁོ་ནི་སྣང་མེད་ཚོར་མེད་ཅན་ཏེ། རྣམ་རིག་གཅིག་ཏུ
བསྒྲིམས་ནས་ཏ་ལའི་ལོ་མས་བཀབ་པའི་ཁང་ཀླད་དུ་བལྟས་འགྲོ་བར། ཁང་ཀླད་ནི་ཆར་
ཆུ་ཡི་གནོན་ཤུགས་ཆེན་པོའི་འོག་བརྡིབ་ལ་ཉེ་འདུག ཝུའུ་ཨེར་སུའོ་ལས་མུ་མཐུད་དུ་
ཁོའི་བློ་སེམས་གཅིག་སྒྲིམ་གྱི་མིག་འོད་ལ་མཉམ་མ་བཞག དེ་ནས་ཉི་མ་ཞིག་ལ། ལོ་
གསུམ་པར་བུད་པའི་ཨའོ་ལེ་ལི་ཡ་ནུའོ་ནི་ཐབ་ཚང་ནང་བུད་ཡོང་། སྐབས་དེར་མོས་ཐབ་
སྟེགས་ལས་ལྷོག་ལྷོག་གདུ་བཞིན་པའི་ཟངས་པ་བཀྱགས་ཏེ་ཅོག་ཙེའི་ཐོག་ཏུ་བཞག་ཚེ།
བྱིས་པ་ནི་སྒོ་ལམ་དུ་གདོང་ཡོངས་ལ་སེམས་ཁྲལ་གྱི་ཉམས་མངོན་བཞིན “ཐང་ལ་ལྷུང་
རྒྱུ་རེད” ཅེས་སྨྲས་སོང་། ཟངས་པ་ནི་ཅོག་ཙེ་ཡི་དཀྱིལ་དབུས་སུ་དྲང་མོར་བཞག་འདུག་
ནའང་། བྱིས་པའི་སྐད་སྒྲ་དེ་ཡལ་མ་ཐག དངོས་པོ་དེར་ནང་གནས་ཀྱི་ནུས་ཤུགས་ག་
གེ་མོས་སྐུལ་འདེད་བྱས་སོང་བ་ནང་བཞིན། ཕྱིར་ལྡོག་ཐབས་མེད་པར་ཅོག་ཙེའི་མཐའ་
ལ་ནུར་མགོ་བརྩམས་མཐར། ཐང་དུ་ལྷུང་ནས་ཚལ་བ་མང་པོ་རུ་གྱེས། ཉེན་ཚོར་ཆེ་བའི་
ཝུའུ་ཨེར་སུའོ་ལས་དོན་དེ་ཁྱོ་གར་གླེང་ནའང་། ཕ་རོལ་པོས་དེ་ནི་རང་བྱུང་སྣང་ཚུལ་
ཞིག་རེད་ཅེས་འགྲེལ་བཤད་བྱས་སོང་། ཁོ་ནི་ནམ་ཡང་དེ་འདྲ་ཡིན་པར། བྱིས་པ་ཚོར་ཁ་
ཡ་མི་བྱེད། ཕྱོགས་གཅིག་ནས་དེ་ནི་ཁོར་མཚོན་ན་བྱིས་པ་ནི་ཤེས་རིག་གི་ཁོ་ལག་ཡོངས་
སུ་རྫོགས་མེད་པའི་དུས་སྐབས་ཡིན་སྙམ་པ་དང་། ཕྱོགས་གཞན་དུ་ཁོ་རང་ཉིད་ནམ་ཡང་
དངོས་མེད་རང་ཡན་གྱི་སྟོང་འདང་ནང་དུ་འཁྱར་ནས་བསྡད་ཡོད་པས་སོ། །
དེ་ཡང་ཕྱི་དྲོ་དེར་བྱིས་པ་ཚོར་རོགས་བྱེད་པར་སྐུལ་ནས་ཚོད་ལྟའི་ཡོ་བྱད་དག་ལེན
དུ་བཅུག་མཚམས་ནས་བཟུང་། ཁོས་རང་གི་ཆེས་རིན་ཐང་ལྡན་པའི་དུས་ཚོད་ནི་ཁོ་
ཚོར་བཞག་སོང་། ལྷིང་འཇགས་ཀྱི་ཁང་བ་ཆུང་ངུ་དེའི་ནང་། རྩིག་ངོས་སུ་རིམ་བཞིན་ཆོ་
མེད་པའི་ས་ཁྲ་དང་ཁྱད་མཚར་གྱི་རི་མོ་ཡིས་གང་བར་གྱུར། ཁོས་བྱིས་པ་ཚོར་འབྲི་ཀློག་
དང་རྩིས་རིག་ཁྲིད་པའི་མཚུངས་སུ། དེ་རྣམས་ལ་འཛམ་གླིང་སྟེང་གི་ཁྱད་མཚར་མང་པོ་
བཤད། དེའི་ནང་རང་གིས་ཤེས་པའི་དངོས་པོ་ལས་གཞན། རྟོག་འཆར་སྣ་ཚོགས་འདོན་
སྤེལ་ཅི་ཐུབ་ཀྱིས་མི་ཚོ་ཡིད་ཆེས་དཀའ་བའི་མཐོ་ཚད་དུ་བསྐྱལ། འདི་ལྟར་བྱིས་པ་ཚོས་
ཧྥེ་གླིང་གི་ཆེས་ལྷོ་སྣེ་རུ་ཞི་འཇམ་དང་ཤེས་རབ་ཀྱིས་ཕྱུག་པའི་མི་དམངས་གནས་པར།
ཁོ་ཚོའི་ཉི་མ་གཏོང་སྟངས་སྣ་གཅིག་པུ་ནི་ཙོག་བསྡད་ནས་བསམ་གཞིག་བྱེད་པ་རང་
ཡིན་ཚུལ་རྟོགས་ལ། ཡང་ཨའེ་ཆིང་མཚོ་ནི་རྐང་ཐང་ལ་ཕར་བརྒལ་བྱེད་ནུས་ཤིང་། གླིང་
ཕྲན་གཅིག་ནས་གཞན་ཞིག་ཏུ་ལྡིང་བར་ཐད་ཀར་ས་ལུའོ་ཉི་ཁ་འཇུག་ངོགས་སུ་བསླེབ་
ངེས་པ་བཅས་ཀྱང་ཤེས་སུ་བཅུག ཁྱད་མཚར་སྣ་ཚོགས་ལྡན་པའི་སློབ་ཁྲིད་དེ་དག་བྱིས་
པ་ཚོའི་དྲན་ཤེས་ཀྱི་རྡོ་ངོས་སུ་བསུབ་མེད་དུ་བརྐོས་པ་བྱུང་། ལོ་མང་པོའི་རྗེས་ཏེ། སྲིད་
གཞུང་དམག་གི་དཔོན་པོས་སྲོག་གཅོད་རུ་ཁག་ལ་མེ་མདའ་རྒྱག་པར་བཀའ་བསྒྲགས་
པའི་སྔོན་ཏག་ཏག་ལ། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་བསྐྱར་དུ་ཟླ་
གསུམ་པའི་ནང་གི་དྲོད་ཁོལ་འཛོམས་པའི་ཕྱི་དྲོ་དེ་དྲན་གསོས། ཨ་ཕ་ནི་དངོས་ལུགས་
ཀྱི་སློབ་ཁྲིད་སྟེང་གློ་བུར་གྲག་འགུལ་མེད་པར་གྱུར། བཞིན་རས་སུ་དེ་ཁོ་ནར་ཆགས་
པའི་རྣམ་པ་མངོན་ཞིང་། ལག་པ་དེ་བར་སྣང་དུ་བཀྱགས་ལ། མིག་འོད་ནི་དཀག་པ་ལྟར་
གྱུར་ཏེ། རྒྱང་རིང་ནས་མཆེད་ཡོང་བའི་གླིང་བུ་དང་བརྒྱུས་དྲིལ། རྔ་ཡི་སྒྲ་བཅས་ལ་ཞིབ་
ཏུ་ཉན་པར་བྱེད། ཅི་པུའུ་སའེ་པ་དག་ཡང་བསྐྱར་གྲོང་སྡེའི་ནང་སླེབས་ཤིང་། མེང་ཧྥེ་སི་
མཁར་གྱི་ཤེས་ལྡན་པ་དག་གིས་ཆེས་གསར་ཞིང་ཆེས་མཚར་བའི་གསར་གཏོད་འབྲས་བུ་
འགྲེམ་འཚོང་བྱས་སོང་།
དེ་ནི་ཅི་པུའུ་སའེ་པ་གསར་བ་སྐོར་ཞིག་སྟེ། ཕོ་མོ་མཐའ་དག་ལོ་ན་ཧ་ཅང་གཞོན་
པས། ཁོ་ཚོས་རང་གི་སྐད་ཆ་རྐྱང་རྐྱང་ལབ་འགྲོ། མི་རེ་རེའི་ཁ་རིས་ངོ་ཚུགས་ཡག་ལ། ཤ་
མདོག་ནག་ཅིང་ལག་ཟུང་ཤིན་ཏུ་བདེ། ཁོ་ཚོས་སྲང་ལམ་དུ་གླུ་གར་རྩེད་མོ་བྱེད་ཞོར་
དགོད་སྒྲའང་ལྷང་ལྷང་བསྒྲགས་ཡོང་བའི་མཚུངས་སུ། ངོ་མཚར་སྣ་ཚོགས་བར་མེད་དུ་
སྤེལ་བར་བྱེད་དེ། ཚོན་མདོག་སྣ་ཚོགས་བྱུགས་པའི་ནེ་ཙོ་ཡིས་དབྱི་ཐ་ལི་ཡི་འཆར་ཡན་
གྱི་གླུ་དབྱངས་ལེན་པར་བྱེད་ལ། བྱ་མོས་རྔ་རྡུང་བའི་གདངས་མཚམས་དང་འགྲོགས་
ནས་གསེར་གྱི་སྒོ་ང་བརྒྱ་བཏང་བྱུང་། སྦྱངས་པ་ངེས་ཅན་སོང་བའི་སྤྲེའུ་ཡིས་མི་གཞན་
དག་གི་དྲན་ཚུལ་སྐོར་ཞིག་རྟོགས་འགྲོ། བྱེད་ལས་མོད་པའི་འཕྲུལ་ཆས་ཀྱིས་སྒྲོག་གུ་
བཙེམས་ཐོག་ཚ་རྒྱས་པའང་ཞི་རུ་འཇུག་ནུས། གཞན་ད་རུང་དྲན་པ་ཉམས་མི་སྲིད་པའི་
དཔྱད་ཆས་དང་། དུས་ཚོད་ཆུད་ཟོས་གཏོང་སྤྱད་ཀྱི་འབྱུག་སྨན། བློ་ཡུལ་ལས་འགོངས་
ཤིང་གོ་ཡང་མ་མྱོང་བའི་གསར་གཏོད་བགྲང་ལས་འདས་པའང་སྣང་ངོ་། །ཧོ་སའེ་ཨེར་ཁ་
ཏིའེ་ཨའོ་པུའུ་ཨེན་ཏིའེ་ཡས་ནི་ངེས་པར་མི་བརྗེད་གཟུངས་ཀྱི་འཕྲུལ་ཆས་ཤིག་གསར་
གཏོད་བྱས་ནས་འདི་དག་ཡོད་ཚད་ཟིན་ཐོར་དགོད་དགོས་སྙམ་བྱུང་། གྲོང་སྡེ་དེ་སེ་གོལ་
གཏོགས་པའི་ཡུན་ལ་རྣམ་པ་འགྱུར་ཟིན་ཏེ། མ་ཁུང་ཏོ་ཡི་སྡོད་དམངས་ཚོ་རང་གི་གྲོང་
སྡེའི་སྲང་ལམ་དུ་མགོ་འཁོར་ལ། ཟིང་ལོང་ཆེ་བའི་ཁྲོམ་ར་རུ་ཅི་བྱ་གཏོལ་བྲལ་དུ་ལུས།
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ལག་པ་རེས་བྱིས་པ་རེ་བཟུང་འདུག་
སྟེ། འདི་ལྟར་བྱེད་དོན་ནི་དེ་ཚོ་ཟིང་ཚུབ་ནང་བོར་འགྲོ་བར་སྐྲག་པ་རེད། ཁོ་ནི་གསེར་
སོ་བྱུག་པའི་སྨན་འཚོང་མཁན་དང་དཔུང་བ་དྲུག་སྣང་བའི་ལུས་རྩལ་སྣ་ཚོགས་འཁྲབ་
མཁན་སྒྱུ་རྩལ་པའི་འགྲམ་ངོགས་སུ་གཞན་དང་དཔུང་ཐུག་རྒྱག་ཞོར་ཕྱིན། མི་ཚོགས་
ལས་མཆེད་པའི་གཅིན་སྐྱག་དང་ཙན་དན་གྱི་དྲི་བསུང་གཅིག་ཏུ་འདྲེས་པའི་དྲི་མའི་
ནང་དབུགས་ཁག་ལེན་བྱས་པ་དང་མཉམ་དུ། སྨྱོས་པ་ནང་བཞིན་ཕྱོགས་ཀུན་ཏུ་མེར་ཅི་
ཡ་ཏེ་སི་བཙལ་ལ། དམིགས་ཡུལ་ནི་ཁོས་རྨི་འཕྲུལ་ལྟ་བུའི་ཁྱད་མཚར་ཁྲོད་ཀྱི་རྫོགས་
མཐའ་མེད་པའི་གསང་བ་དེ་གསེད་འགྲོལ་བྱེད་འདོད་པའོ། །ཁོས་ཅི་པུའུ་སའེ་པ་འགའ་
རེར་དྲིས་ཀྱང་། ཕ་རོལ་དག་གིས་ཁོའི་སྐད་ཆ་ཡེ་ནས་མ་གོ ཆེས་མཐའ་མར་ཁོ་ནི་མེར་
ཅི་ཡ་ཏེ་སིས་རྣམ་རྒྱུན་རས་གུར་ཕུབ་སའི་གནས་དེར་སླེབས་པར། སེམས་པ་སྐྱིད་ཀྱིན་
མེད་པའི་ཡ་མེ་ཉི་ཡ་པ་ཞིག་གིས་ཁ་སི་ཏེ་ལི་ཡའི་སྐདཀྱིས་གཟུགས་མི་མངོན་པའི་བུ་
རམ་ཞིག་ངོ་སྤྲོད་བྱེད་ཀྱིན་གདའ། མཐུད་ནས་མི་དེས་སྤོས་ཤེལ་མདོག་ཅན་གྱི་གཤེར་ཁུ་
ཞིག་འཐུངས་སོང་། སྐབས་དེར་ཧོ་སའེ.ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་མིག་དག་
འཕྲུལ་བར་བྱེད་པའི་ལྟད་མོ་པའི་ཁྲོད་དུ་བཙངས་ནས་གཏམ་དྲིས། ཅི་པུའུ་སའེ་པ་ཚོས་
མཚར་ཉམས་དང་བཅས་ཁ་ཕྱིར་འཁོར་ནས་ཁོ་ལ་བལྟས་འོངས། དེ་མ་ཐག་ད་ཅིའི་མི་དེ་
ནི་རླངས་པ་ཐོལ་ཐོལ་འཕྱུར་ཞིང་དྲི་ངན་མཐའ་རུ་མཆེད་པའི་རྡོ་སྣུམ་སྙིགས་མ་རུ་གྱུར་
ལ། དུས་མཚུངས་སུ་ཁོའི་ལན་ཚིག་ནི་མཁའ་ལམ་དུ་འཁྱིལ་བྱུང་སྟེ། “མེར་ཅི་ཡ་ཏེ་སི་
ཁོ་འདས་ཟིན།” འཕྲིན་གསར་དེ་ཐོས་པས། ཧོ་སའེ“ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་
ནི་རི་མོའི་ནང་གི་གཟུགས་རིས་ལྟར་དུ་གྱུར་ཅིང་། ཐབས་བརྒྱ་ཇུས་སྟོང་གིས་སེམས་ནང་
གི་སྐྱོ་གདུང་བསྲན་ཅི་ཐུབ་བྱས། འོན་ཀྱང་མི་ཚོགས་ནི་རིམ་ཅན་དུ་ཕྱོགས་གཞན་གྱི་
ཉམས་རྩལ་གྱིས་དྲངས་ནས་སོང་ལ། ཡ་མེ་ཉི་ཡ་པའི་ཤུལ་ལུས་དངོས་པོ་ཡང་རྩ་བ་ནས་
མེད་པར་གྱུར། ཕྱིས་སུ་ཅི་པུའུ་སའེ་པ་གཞན་དག་གིས་ཀྱང་མེར་ཅི་ཡ་ཏེ་སི་ནི་ཞིན་ཅ་
ཕོ་ཡི་བྱེ་གླིང་དུ་ཚ་ནད་བྱུང་ནས་ཤི་ཚུལ་བདེན་དཔང་བྱས་པར་མ་ཟད། ཀྭ་ལྭ་མཚོ་ཡི་
ཆེས་གཏིང་སར་དུར་སྦས་བྱས་སྐད། བྱིས་པ་ཚོ་ནི་འཕྲིན་གསར་དེར་སྤྲོ་བ་མེད་དེ། ཨ་ཕ་
ལ་ཁོ་ཚོ་ཁྲིད་ནས་མེང་ཧྥེ་སི་ཡི་ཤེས་ལྡན་དག་གིས་གསར་གཏོད་བྱས་པའི་ལྟད་མོ་ཆེས་
མཚར་བ་དེ་ལ་བལྟ་འདོད་ཟེར། རས་གུར་སྒོ་ལམ་དུ་ནང་ལ་ཕེབས་པར་སྐུལ་མཁན་གྱི་
ཅི་པུའུ་སའེ་པ་ཚོའི་ངག་སྒྲོས་ལྟར་ན། དེ་ནི་སྔོན་ཆད་སུའོ་ལུའོ་མོན་གྱི་རྒྱལ་པོའི་ནོར་
གཏེར་ཉར་ས་ཡིན་པར་བཤད། བྱིས་པ་རྣམས་ཀྱིས་འགྲོ་འདོད་ཀྱི་ཨུ་ཚུགས་མཐར་སྐྱེལ་
བྱས་པར། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ཐབས་རྡུགས་པའི་ངང་ལི་ཡ་ཨེར་
སུམ་ཅུ་སྤྲད་རྗེས། དེ་དག་ཁྲིད་ནས་རས་གུར་གྱི་དཀྱིལ་དབུས་སུ་ཕྱིན། དེ་རུ་ལུས་ཧྲིལ་
པོ་སྤུ་ཡིས་ཁེངས་ཤིང་སྐྲ་ལོ་ཡོངས་སུ་བཞར་བའི་མི་བོ་ཆེ་ཞིག་འདུག་སྟེ། སྣ་རུ་ཟངས་
ཀྱི་ཨ་ལོང་བཏགས་ཤིང་། རྐང་མགོར་ལྗིད་ཚད་ངེས་ཅན་འདུག་པའི་ལྕགས་ཐག་བསྐོན་
ནས་མཚོ་ཇག་གི་ནོར་ཉར་སའི་སྒམ་ཞིག་བསྲུངས་ནས་ཡོད། མི་བོ་ཆེ་དེས་སྒམ་གྱི་ཁ་ཕྱེ་
བར། ནང་ནས་དེ་མ་ཉིད་དུ་འཁྱག་རླངས་རིམ་པ་ཞིག་འཕྱུར་ཡོང་། སྒམ་དེ་རུ་ཆེ་ཞིང་
ཕྱི་གསལ་ནང་གསལ་ཡིན་པའི་དངོས་པོ་ཞིག་སྣང་ཞིང་། དེའི་ནང་རོལ་ཏུ་ད་དུང་དངོས་
པོ་ཕྲ་རབ་མང་པོ་ཡོད་པ་དང་ཆ་འདྲ་ལ། སྲབ་ཅིང་གནག་པའི་འོད་སྐུད་དེའི་ནང་གས་
ཆག་བྱུང་བར། ཚོན་ལྡན་གྱི་སྐར་ཚོམ་དུ་གྱུར་པ་ལྟར་མཐོང་ཡོང་། ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡ་ནི་ཅི་བྱེད་མ་ཤེས་པར་ལུས་ཏེ། ཁོས་གསལ་བོར་རྟོགས་པ་ནི་བྱིས་
པ་ཚོར་འགྲེལ་བཤད་ཡང་དག་ཅིག་རྒྱག་དགོས་རྒྱུ་རང་ཡིན་པས། སྤོབས་པ་ཆེ་རུ་བསྐྱེད་
ནས་ཚིག་གཅིག་བཤད་པ་སྟེ།
“འདི་ནི་འཛམ་གླིང་སྟེང་གི་ཆེས་ཆེ་བའི་རྡོ་རྗེ་ཕ་ལམ་རེད།”
“མ་རེད།”
ཅི་པུའུ་སའེ་པ་ཡིས་ཡོ་བསྲང་གི་ཚུལ་དུ “དེ་ནི་འཁྱགས་རྡོག་ཡིན” ཟེར།
ཧོ་སའེ ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་གོ་བ་ལོན་མ་ཐུབ་པས་ལག་པ་
བསྲིངས་ནས་རེག་བསམ་དུས། མི་བོ་ཆེ་ཡིས་འགོག་ཞོར་དུ “ད་རུང་ལི་ཡ་ཨེར་ལྔ་བྱིན་
ཚེ་རེག་ཆོག”" ཅེས་སྨྲ་བར་བྱེད། དེར་ཁོས་སྒོར་དག་བྱིན་ནས་ལག་པ་འཁྱགས་རྡོག་སྟེང་
བཞག་ནས་སྐར་མ་འགའ་རུ་བསྡད་སོང་བར། སེམས་ནང་ཁྱད་དུ་མཚར་བའི་དངངས་
སྐྲག་དང་སྤྲོ་བ་གཉིས་འདྲེས་ཀྱི་ཚོར་སྣང་འཕེལ་འོངས། མྱོང་བ་དེ་ཁོས་སྐད་ཆའི་ལམ་
ནས་མཚོན་མི་ཐུབ་པར་བརྟེན། ཡང་བསྐྱར་ལི་ཡ་ཨེར་བཅུ་ཐམ་པ་བྱིན་ཏེ། བྱིས་པ་ཚོར་
ཁྱད་མཚར་གྱི་ཚོར་བ་དེ་མྱོང་དུ་བཅུག ཧོ་སའེ་ཨེར་ཁ་ཏིའེ་ཨའོ་ཆུང་བས་རེག་ཁ་མ་
ཉན་པར། ཨའོ་ལེ་ལི་ཡ་ནུའོ་ནི་གོམ་གང་མདུན་དུ་སྤོས་ནས་ལག་པ་ཡར་བཞག་མ་ཐག་
ཕྱིར་བསྐུམས་སོང་། “དེ་འབར་གྱིན་འདུག” ཁོ་སྐྲག་ནས་དེ་སྐད་ལབ། ཡིན་ནའང་ཧོ་
སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ཁ་ཡ་ཅི་ཡང་མ་བྱས། ཁོ་ནི་དོགས་པ་ཟ་ས་མི་
འགྲོ་བའི་ཁྱད་མཚར་དེར་ཡི་རང་སྟེ་བཟི་ནས་ཡོད། དུས་ཡུན་ཐུང་ངུ་དེའི་ནང་དུ་ཁོས་
རང་གི་ཆོ་མེད་ཅིང་ལས་དོན་མ་འཁྱོངས་པའི་ཆ་དག་གཏིང་ནས་བརྗེད་འདུག་ལ། མེར་
ཅི་ཡ་ཏེ་སི་ཡི་བེམ་པོ་ནི་ཉ་རིགས་ཀྱི་ཁ་ཟས་སུ་གྱུར་པའང་བརྗེད་ངས་རྐུན་པོས་ཁྱེར་ཟིན།
ཁོས་ཡང་ལི་ཡ་ཨེར་ལྔ་བྱིན་རྗེས། ལག་པ་འཁྱགས་རྡོག་ངོས་སུ་བཞག་པ་དང་། ཆོས་དཔེ་
དཔང་དུ་བཞག་ནས་དམ་བཅའ་བྱེད་པ་དེ་བཞིན། གཟབ་ནན་གྱིས་བཤད་བྱུང་བ་ནི།
“འདི་ནི་ང་ཚོའི་དུས་རབས་འདིའི་ནང་གི་ཆེས་རླབས་ཆེ་བའི་གསར་གཏོད་ཡིན།”
མཚོ་ཇག་ཧྥོ་ལང་ཞི་སི་ཏེ་ལེ་ཁོ་ཡིས་དུས་རབས་བཅུ་དྲུག་པའི་ནང་ལི་ཨའོ་ཨ་ཁྲ་རུ་
དྲག་རྒོལ་བྱེད་དུས། ཝུའུ་ཨེར་སུའོ་ལ་དབྱི་ཀྭ་ལན་གྱི་ཨ་ཕའི་རྨོ་མོ་ནི་ཉེན་བརྡ་རིང་བོ་
དང་སྒྱོགས་མདེལ་གྱི་སྒྲ་ཡིས་རབ་ཏུ་འཇིགས་ཏེ་མེ་ཐབ་སྟེང་དུ་ཙོག་སོང་། མེ་སྐྱོན་དེས་
མོའི་ཚེ་གང་བོར་ཆུང་མ་བྱེད་པའི་འགན་འཁྲི་ནི་རྩ་བརླགས་བྱས། མོ་སྡོད་དུས་བསེགས་
ནས་འདུག་དགོས་ལ། ད་དུང་འབོལ་སྟན་བཅས་ཀྱི་རམ་འདེགས་ཡོད་དགོས། གཞན་དུ་
ལམ་ལ་འགྲོ་རྒྱུའང་གནད་དོན་དུ་གྱུར་པས། མཚམས་དེ་ནས་བཟུང་མོ་མི་མང་ཚོགས་
སར་ཕྱིན་པ་ཞིག་བཤད་རྒྱུ་མེད། མོས་རྒྱུན་དུ་རང་ལུས་སུ་འཚིག་དྲི་བྲོ་བར་བཞེད་པར་
བརྟེན། སྤྱི་ཚོགས་འབྲེལ་འདྲིས་ཀྱི་བྱ་འགུལ་གང་ཡང་དང་ལེན་མི་བྱེད། མོ་ད་དུང་
གཉིད་དུས་དངངས་པས་ན། ལྷས་ར་རུ་བསྒུགས་ནས་ནམ་གསལ་སློང་བྱེད། རྒྱུ་མཚན་
ནི་རྨི་ལམ་རྨི་ཐེངས་རེར་དབྱིན་ཇིའི་མི་ཡིས་གཅན་གཟན་དང་འདྲ་བའི་འཕྲོག་བཅོམ་
ཁྱི་དེ་ཉལ་ཁང་གི་སྒེའུ་ཁུང་ལས་ཁྲིད་ཡོང་ཞིང་། བསྲེགས་ནས་དམར་པོར་བསྒྱུར་བའི་
ཐམ་ལྕགས་ཀྱིས་མོ་ལ་ངོ་ཚ་ཀུན་བྲལ་གྱི་སྡུག་ལས་སྣ་ཚོགས་སྤྱད་འགྲོ། མོའི་ཁྱོ་ག་ནི་ཨ་
ལ་ཀུང་པའི་ཚོང་པ་ཞིག་སྟེ། ཁོ་བཟའ་ཟླ་ཟུང་ལ་བྱིས་པ་གཉིས་ཡོད། ཆུང་མར་ཐེབས་
པའི་འཇིགས་དངངས་དེ་སེལ་སླད། ཁོས་ནི་སྨན་སྦྱོར་དང་རོལ་རྩེད་ཐད་ཚོང་ཁང་གི་
ཡོང་འབབ་ཕྱེད་ཀ་བཏང་ཚར། ཆེས་མཐའ་མར་ཁོས་ཚོང་དོན་ཡོད་ཚད་རུབ་སྡུད་བྱས་
རྗེས། ཁྱིམ་མི་མཐའ་དག་ཁྲིད་ནས་རྒྱང་རིང་གི་མཚོ་མཐར་ཕྱིན་ཅིང་། དེ་ནས་རི་སུལ་དུ
ཞི་འཇམ་ངང་འཚོ་བའི་དབྱིན་ཏི་ཨན་པ་ཡི་གྲོང་སྡེ་ཞིག་ཏུ་གཞིས་སྡོད་བྱས་ལ། གནས་
དེ་གར་བཟའ་ཟླར་སྒེའུ་ཁུང་མེད་པའི་ཁང་བ་ཞིག་བཀབ་སྟེ། མོའི་རྨི་ལམ་འཇིགས་པོའི་
ནང་འཆར་བའི་མཚོ་ཇག་ཡོང་སའི་སྲུབས་ཀ་མེད་པ་ཁག་ཐེག་བྱས།
རྙེད་དཀའ་བའི་གྲོང་སྡེ་དེ་རུ། དུས་སྔ་མོ་ནས་དུ་རྩྭ་འདེབས་འཛུགས་བྱེད་མཁན་
གྱི་ཁོ་ལི་ཨའོ་ཡུའེ་པ〕ཐང་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་སོགས་འཚོ་སྡོད་
བྱས་ཡོད། ཝུའུ་ཨེར་སུའོ་ལ་ཡི་ཨ་ཕའི་སྤོ་བོ་དང་ཁོ་གཉིས་ཀྱིས་མཉམ་པོར་ཚོང་དོན་
གཉེར་བར། དུས་ཡུན་བགྲང་བྱ་འགའ་ལས་མ་འགོར་བར་མ་དངུལ་འབོར་ཆེན་ཞིག་
གསོག་ཐུབ་པ་བྱུང་། དུས་རབས་འགའི་རྗེས་སུ། ཁོ་ལི་ཨའོ་ཡུའེ་པ་ཡི་ཡང་ཚ་དང་ཨ་ལ་
ཀུང་པའི་ཡང་ཚ་མོ་གཉིས་ཀ་ཁྱོ་ཤུག་ཏུ་གྱུར། དེར་བརྟེན་ཝུའུ་ཨེར་སུའོ་ལ་ནི་ཁྱོ་གའི་
ཆོ་མེད་པའི་བྱ་སྤྱོད་ཀྱིས་རླུང་ལངས་ཐེངས་རེར། ངེས་པར་བགྲང་བྱ་སུམ་བརྒྱའི་རིང་གི་
ལས་འབྲེལ་ལས་བརྒལ་ནས། ཧྥོ་ལང་ཞི་སི“ཏེ་ལེ་ཁོ་ཡིས་ལི་ཨའོ་ཨ་ཁྲ་ལ་དྲག་རྒོལ་བྱས་
པའི་དུས་སྐབས་དེར་དམོད་མོ་བཏང་འགྲོ། དོན་ངོ་མར་འདི་ནི་ཁོང་ཁྲོ་ཕྱིར་འདོན་བྱེད་
ཚུལ་ཞིག་སྟེ། དོན་དངོས་ཀྱི་འཚོ་བའི་ནང་ཁོ་གཉིས་ཀ་ཤི་རག་བར་དུ་ཁ་བཀར་མ་མྱོང་།
འདི་ལྟར་ཁོ་ཚོ་གཉེན་འབྲེལ་བྱེད་སྤྱད་ནི་བརྩེ་དུངས་ལས་ཀྱང་ལྷག་པའི་དངོས་པོ་སྲ་
ཚུགས་ཅན་ཏེ། ཐུན་མོང་གི་བསམ་པ་བཟང་པོའོ། །ཁོ་ཚོ་ནི་ཕ་མ་སྤུན་མཆེད་ཅན་ཡིན་
པར། མཉམ་པོར་གནའ་བོའི་གྲོང་སྡེ་དེ་རུ་ལག་ཆགས་ཤིང་། ཕྱོགས་སོ་སོའི་ཕ་མེས་དག་
གིས་བརྩོན་སེམས་དང་གོམས་གཤིས་ལེགས་ཤོས་ལ་བརྟེན་ནས་ཕ་ཡུལ་དེ་ཞིང་ཆེན་
ཡོངས་ཀྱི་ཆེས་བཟང་བའི་གྲོང་སྡེ་རུ་བསྒྱུར་འདུག དེ་ཡང་ཁོ་ཚོ་སྐྱེས་མ་ཐག་ནས་
གཉེན་དུ་བསྡེབ་རྒྱུ་ནི་བསམ་ཐོག་ན་ཡོད་ཀྱང་། དེ་གཉིས་ཀྱིས་ལྷན་དུ་སྡོད་རྒྱུའི་རེ་བ་
ཞུས་པའི་ཚེ་ན། ཁྱིམ་བདག་རྣམས་ཀྱིས་འགོག་ཅི་ཐུབ་བྱས་སོང་། ཁོ་ཚོ་ནི་ལོ་བརྒྱ་ལྷག་
རིང་མཛའ་གཅུགས་ཞགས་པས་བཅིངས་ནས་ཡོང་བའི་ཁྱིམ་རྒྱུད་གཉིས་ཀའི་མི་རབས་
འདིར་སླེབས་ཚེ་བདེ་ཐང་མིན་པའི་བྱིས་པ་རྨིགས་པ་ལྟ་བུ་ཞིག་སྐྱེ་བར་སྐྲག་པ་ཡིན།
སྔོན་ཆད་ཁོ་ཚོ་ལ་དེ་འདྲའི་འཇིགས་སུ་རུང་བའི་དཔེ་མཚོན་ཡོད་མྱོང་སྟེ། ཝུའུ་ཨེར་
སུའོ་ལ་ཡི་ཨ་ནེ་ཞིག་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་ཞང་པོའི་ཕ་ཡི་ཆུང་
མ་བྱས་ནས་བུ་ཞིག་སྐྱེས་པར། མི་ཚེ་གང་བོར་རྐང་སྣམ་འདོམས་ཡངས་ཅན་ཞིག་གོན་
དགོས་བྱུང་། ཁོ་ནི་མི་ལོ་ཞེ་གཉིས་ལ་ཆེས་གཙང་བའི་བྱིས་པ་ནང་བཞིན་འཚོ་མཐར་
ཁྲག་ཤོར་ནས་ལྔ་ལམ་དུ་ཕྱིན། རྒྱུ་མཚན་ཕུ་འདེད་བྱས་ཚེ་ཁོ་སྐྱེས་ནས་ལག་ཆགས་པའི་
གོ་རིམ་ཧྲིལ་པོར་ཁ་གཅོད་ལེན་སྤྱད་ཀྱི་དབྱིབས་དང་འདྲ་བའི་རུས་པ་སྙི་མོ་ཅན་གྱི་རྔ་མ་
ཞིག་བསྣར་ཡོད་ཅིང་། རྔ་མའི་སྣེ་རུ་ཚར་ཚར་འདྲ་བའི་བ་སྤུའི་ཁེངས་ནས་འདུག ཆེས་
མཐའ་མར་གྲོགས་པོ་ཤན་པ་ཞིག་གིས་སྟ་གྲི་བཀོལ་ནས་སྨན་ཤར་སུས་ཀྱང་མཐོང་མ་
མྱོང་བའི་ཁོའི་རྔ་མ་དེ་གཅོད་རོགས་བྱས་པ་ལ། ཁོས་ནི་རང་གི་ཚེ་སྲོག་སྤྱད་ནས་རིན་པ་
འཇལ་དགོས་བྱུང་། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་རང་ལོ་བཅུ་དགུ་ཡི་ང་
རྒྱལ་ཁོག་བཅངས་ལ་བརྟེན་ནས། སྐད་ཆ་ཚིག་གཅིག་གིས་གནད་དོན་དཀའ་མོ་དེ་ཐག་
གཅོད་བྱེད་ཐུབ་སོང་། “ངས་ཕག་ཕྲུག་བཙས་བྱུང་ཡང་ཁ་ཡ་མི་བྱེད་དེ། སྐད་ཆ་བཤད་
ཤེས་ཚེ་ཆོག་པ་ཡིན།” འདི་ལྟར་ཁོ་གཉིས་འབུད་རྡུང་དཀྲོལ་གསུམ་དང་ཤོག་སྦག་མཉམ་
གད་ཀྱི་ཁ་དབུགས་ནང་གཉེན་དུ་བསྡེབས་ཤིང་། དགའ་སྟོན་རྟེན་འབྲེལ་གྱི་བྱ་འགུལ་ནི་
བསྟུད་མར་ཉིན་གསུམ་ལ་བྱས། གལ་ཏེ་ཝུའུ་ཨེར་སུའོ་ལ་ཡི་ཨ་མས་ཕྱི་རབས་པའི་ཉེན་
ཆེའི་ལུང་བསྟན་སྣ་ཚོགས་སྨྲས་ནས་བུ་མོར་སྐྲག་སྐུལ་བ་དང་། དེས་མི་ཚད་མོས་ཁྱོ་ཤུག་
གི་འབྲེལ་བ་དེ་དང་དུ་ལེན་མི་ཉན་པ་བཅས་བརྗོད་མེད་ཚེ། ཁོ་གཉིས་ལ་མཚོན་ན་བར་
དེ་ནས་བཟུང་བདེ་སྐྱིད་ཀྱི་འཚོ་བ་རོལ་ཆོག་ཆོག་ཡིན། གཟུགས་པོ་ཆེ་ཞིང་རང་འདོད་
ལྟར་སྒྲུབ་པར་གོམས་པའི་ཁྱོ་གས་རང་ཉིད་གཉིད་དུ་ཡུར་བའི་དུས་སུ་བཙན་གཡེམ་བྱེད་
པར་སེམས་ཁུར་ཡོང་བས། ཝུའུ་ཨེར་སུའོ་ལས་མ་ཉལ་བའི་སྔོན་དུ་ཨ་མས་རང་ལ་དྲུབས་
པའི་རས་མཐུག་པོའི་རྐང་ཐུང་དེ་གོན་པར་བྱེད་ཅིང་། རྐང་ཐུང་གི་ངོས་སུ་ད་དུང་ཀོ་བ་
གཤར་མ་བཙེམས་ནས་བརྟན་པོར་བཟོས་ཡོད་པར་མ་ཟད། མདུན་ཕྱོགས་སུ་སྦོམ་ཞིང་ཆེ་
བའི་ལྕགས་ལོང་སྤྲད་ནས་ཟྭ་བརྒྱབ་འདུག དེ་ལྟར་ཟླ་འགའི་དུས་ཡུན་ནི་དལ་བ་དལ་
བུར་ཕར་འདས་སོང་། ཉིན་དཀར་ཁོས་འཐབ་རྒོད་བྱ་ཕོ་འཚོ་བཞིན་ལ། མོས་ནི་ཨ་མ་དང་
མཉམ་པོར་རས་གུར་གྱི་ངོས་སུ་མེ་ཏོག་འདྲུབ་པར་བྱེད། མཚན་མོ་སླེབས་པར་ཁྱོ་ཤུག་
ཟུང་གིས་དུས་ཚོད་འགའི་རིང་ཕན་ཚུན་འཐབ་རེས་དྲག་པོ་བྱེད་དགོས་ཏེ། ཚུལ་དེས་
བཟའ་ཟླའི་འཚོ་བ་ཡི་ཚབ་བྱེད་པའི་བཟོ་རང་མངོན། མི་རྣམས་ཀྱིས་གཞི་ནས་དོན་དག་
གི་མཐིལ་སྐོར་ཞིག་ཚོར་བར་བརྟེན། གྲོང་སྡེའི་ནང་ཝུའུ་ཨེར་སུའོ་ལ་བཟའ་སྒྲིག་བྱས་
ནས་ལོ་གཅིག་འགོར་ཡང་ད་རུང་ཕྱུགས་ཆུང་མ་ཡིན་ཞིང་། མོའི་ཁྱོ་ག་ལ་ནུས་ཤུགས་
མེད་ཚུལ་སྐོར་གྱི་མི་ཁ་འཁོར་ཡོང་སྟེ། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་མི་
ཁ་དེ་ཆེས་མཇུག་ཏུ་ཐོས་མཁན་གྱི་མི་རུ་གྱུར།
“ཝུའུ་ཨེར་སུའོ་ལ། གཞན་དག་གི་ཅི་ཞིག་འཆད་བཞིན་པ་ཁྱོད་ཀྱིས་ཡོད་ཚད་གོ་
སོང་ངམ།” ཁོས་ཆེས་ལྷོད་འཇགས་ཀྱི་སྒོ་ནས་བཟའ་ཟླ་ལ་དེ་ལྟར་བརྗོད།
“ཁོ་ཚོར་ཅི་བཤད་ན་བཤད་དུ་ཆུགས།” མོས “ང་ཚོ་ཚང་མས་དེ་བདེན་པ་མིན་
ཚུལ་རྟོགས་པ་ཡིན” ཞེས་ལན་ལྡོན།
འདི་ལྟར་ཡང་ཟླ་དྲུག་རིམ་བཞིན་ཕར་འདས་སོང་། དེ་ནས་སྐྱོ་སྡུག་གི་གཟའ་ཉི་མ་
རང་སླེབས་ཡོང་། ཉིན་མོ་དེར་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་བྱ་ཕོ་འཐབ་
པའི་འགྲན་སྡུར་ནང་ཕུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་ལས་རྒྱལ་བར་གྱུར། ཕམ་ཁ་
འཁུར་མཁན་དེས་རང་གི་འཐབ་རྒོད་བྱ་ཕོ་ནི་ཁྲག་དྲོན་གྱིས་བརྫིས་པ་མཐོང་བས་ཞེ་སྤོ་
གཏིང་ནས་ལངས། ཁོ་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་གམ་ནས་ཕར་གོམ་
པ་འགར་ཕྱིན་འཕྲལ། བྱ་ཕོ་འཐབ་པའི་འགྲན་ར་ཡི་མི་ཀུན་པོས་རང་གི་བཤད་འདོད་ཀྱི་
སྐད་ཆ་ཐོས་ཐུབ་པར་བྱས།
“རྟེན་འབྲེལ་ཞུ།” ཁོས་སྐད་ཤུགས་ཆེན་པོས “བྱ་ཕོ་འདིས་ཁྱོད་ཀྱི་བུད་མེད་ལ་
རོགས་བྱེད་ཐུབ་མིན་ང་ཚོས་བལྟའོ” ཞེས་ལབ་སོང་།
ཧའོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་གཉོམ་མི་འཁུར་བར། རང་གི་འཐབ་
རྒོད་བྱ་ཕོ་པང་དུ་བླངས་འཕྲལ། ཚང་མར་གཏད་ནས “ང་མྱུར་དུ་ཡོང” ཞེས་བརྗོད་པ་
དང་། མཐུད་ནས་ཡང་ཕུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་ལ་བཤད་རྒྱུར།
“ཁྱོད་ནི། གང་མགྱོགས་ངང་ཡུལ་ལ་སོང་ནས་ལག་ཆ་བཟུང་སྟེ་ཤོག རྒྱུ་མཚན་ནི་
ངས་ཁྱོད་གསོད་རྒྱུ་ཡིན།”
སྐར་མ་བཅུའི་ནང་ནས་ཁོ་ཕྱིར་བུད་ཡོང་། ལག་ཏུ་སྤོ་བོ་ཡི་ཁྲག་ལ་གཟན་པའི་
མདུང་རིང་དེ་བཟུང་འདུག གྲོང་སྡེའི་ནང་གི་སྡེ་མི་ཕྱེད་ཀ་ད་རུང་བྱ་ཕོ་འཐབ་པའི་
འགྲན་ར་ཡི་སྒོ་ཁར་ཚོགས་ནས་ཡོད་ཅིང་། ཕུའུ་ལུའུ་ཏེང་ཞི་ཨའོ.ཨ་ཅི་ལ་ཨེར་གྱིས་ཀྱང་
དེ་གར་བསྒུགས་པར་མངོན། ཁོས་ཕྱིར་རྒོལ་བྱེད་མ་ཐུབ་པའི་དུས་ནང་། ཧོ་སའེ་ཨེར་ཁ་
ཏིའེ་ཨའོ་པུའུ་ཨེན་ཏིའེ་ཡས་རང་གི་གླང་ཐུག་ལྟ་བུའི་ལུས་ཀྱི་ཤེད་ཤུགས་ཡོད་དགུ་རྩལ་
སྤྲུགས་ཀྱིས་མདུང་མོ་གཡུགས་པ་ལ། དེ་ནི་རབས་དང་པོའི་ཨའོ་ལེ་ལི་ཡ་ནུའོ་པུའུ་ཨེན་
ཏིའེ་ཡས་དེའི་དུས་ས་གནས་ཀྱི་རྒྱ་སྟག་གསོད་ཚུལ་དང་ལྟོ་འགྲིག་སྟེ། མདུང་མོས་ཕ་རོལ་
པོའི་གྲེ་བ་འཕྲལ་མར་ཕུག་སོང་། ཉིན་དེའི་དགོང་མོ། མི་རྣམས་ཀྱིས་བྱ་ཕོ་འཐབ་སའི་
ར་བ་རུ་འདས་པོའི་བེམ་པོ་བསྲུངས་ནས་སྡོད་སྐབས་སུ། ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡ་ནི་རང་གི་ཉལ་ཁང་དུ་ཕྱིན་པར། ཁོའི་ཆུང་མས་ཏག་ཏག་གཙང་སྲུང་རྐང་
སྣམ་གོན་གྱིན་འདུག ཁོས་མདུང་རྩེ་མོའི་སར་བསྐོར་ནས “དེ་ཕུད་ཅིག” ཅེས་བཀའ་
བསྒོས། ཝུའུ་ཨེར་སུའོ་ལ་ཡིས་ཁྱོ་གའི་ཐག་བཅད་དེར་དོགས་འདྲི་བྱེད་མ་ཕོད་པར། ངག་
ལས “ཁྱོད་ཀྱིས་གཞུག་གི་དོན་དག་ལ་འགན་འཁུར་དགོས” ཞེས་ལྡབ་ལྡིབ་ཏུ་སྨྲས། ཁྱོ་
གས་གཞི་ནས་མདུང་རྩེ་ས་ལ་བཙུགས་སོང་།
“གལ་སྲིད་ཁྱོད་ལ་རྨིགས་པ་ལྟ་བུ་ཞིག་སྐྱེས་བཞག་ན། འུ་ཅག་གིས་རྨིགས་པ་དེ་
གསོ་བར་བྱ།” ཁོས་ད་དུང “མ་མཐའ་ཡང་གྲོང་སྡེ་འདིར་ད་ནས་བཟུང་ཁྱོད་ཀྱི་ནོར་
འཁྲུལ་གྱི་རྐྱེན་གྱིས་ཚེ་སྲོག་འཆོར་མི་དགོས་སོ" ཞེས་ཀྱང་ལབ།
དུས་དེ་ནི་དབྱར་ཟླ་དྲུག་པའི་ནང་གི་ཆེས་མཛེས་པའི་མཚན་མོ་ཞིག་ཡིན། གནམ་
གཤིས་ཅུང་བསིལ་ཞིང་ཟླ་འོད་ནི་ཤིན་ཏུ་གསལ། ཁོ་གཉིས་མཚན་གང་བོར་གཉིད་
མ་ལོག་སྟེ། མལ་ཁྲིའི་སྟེང་རྩེད་དགར་རོལ་ནས་ནམ་གསལ་སློང་བྱས། མཚན་རླུང་ནི་
རང་དབང་ངང་ཉལ་ཁང་ནང་རྒྱུ་བར་བྱེད་ཅིང་། རྒྱུ་བའི་གོ་རིམ་ཁྲོད་ཕུའུ་ལུའུ་ཏེང་ཞི་
ཨའོ་ཨ་ཅི་ལ་ཨེར་གྱི་གཉེན་ཉེ་དག་གི་ངུ་འབོད་བར་མེད་དུ་བསྐྱལ་ཡོང་།
དོན་འདི་ནི་ཀུན་པོས་དྲང་བཞག་གི་འཐབ་མོ་ཞིག་ཡིན་པར་བརྗོད་ནའང་། ཁོ་
གཉིས་ཀྱི་བསམ་བཟང་སྟེང་དུ་མནར་སྡུག་གི་རྒྱས་ཟབ་མོ་ཞིག་བཏབ་སོང་། གཉིད་མི་
ཡོང་བའི་མཚན་མོ་ཞིག་ལ། ཝུའུ་ཨེར་སུའོ་ལ་ལྷས་རའི་ནང་ཆུ་འཐུང་དུ་ཕྱིན་པར། ཕུའུ་
ལུའུ་ཏེང་ཞི་ཨའོ་ཨ་ཅི་ལ་ཨེར་ནི་ཟོ་བ་ཆེན་པོའི་འགྲམ་དུ་བསྡད་འདུག་པ་མཐོང་། ཁོའི་
ལུས་ཧྲིལ་པོ་སྔོ་སྨུག་ཏུ་གྱུར་ཅིང་གདོང་ལ་སྐྱོ་སྡུག་གིས་ཁེངས་ནས་ཡོད་པས། འདམ་རྩྭ་
རྡོག་པོ་སྤྱད་ནས་གྲེ་བའི་ངོས་ཀྱི་བུ་ག་དེ་གཅོད་ཅི་ཐུབ་བྱས་འདུག མོ་སྐྲག་མ་སོང་བར་
དེ་ལས་ལྡོག་སྟེ་བརྩེ་སེམས་འཁོལ་བྱུང་། ཕྱིར་ཁང་བའི་ནང་ཡོང་སྟེ་མཐོང་ཚད་ཇི་བཞིན་
ཁྱོ་གར་བརྗོད་པ་ལ། ཁོས་ཁ་ཡ་ཙམ་ཡང་མི་བྱེད་པར “འདས་ཟིན་པའི་མི་ནི་ཕྱིར་མངོན་
མི་སྲིད” ཅེས་སྨྲ་བར་བྱེད་ཅིང་། ཡང་མཐུད་ནས “དེ་ནི་འུ་ཅག་གིས་བསམ་བཟང་
སྟེང་གི་འགན་འཁྲི་དེ་འདོར་མ་ཐུབ་པས་ཡིན” ཞེས་ཀྱང་ལབ་འོངས། མཚན་མོ་གཉིས་
འགོར་མཚམས་སུ། ཝུའུ་ཨེར་སུའོ་ལ་ཡིས་ཁྲུས་ཁང་ནང་དུ་ཕུའུ་ལུའུ་ཏེང་ཞི་ཨའོ་ཨ་ཅི་
ལ་ཨེར་བསྐྱར་དུ་མཐོང་སོང་། ཁོས་ཡང་འདམ་རྩྭ་ཡིས་གྲེ་བར་དཀག་ནས་འདུག་པའི་
ཁྲག་དེ་འཁྲུད་ཀྱིན་གདའ། ཡང་མཚན་མོ་ཞིག་ལ་མོས་ཁོ་ཆར་བའི་ནང་ཕར་འགྲོ་ཚུར་
འོང་བྱེད་པ་རིག་བྱུང་། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ཆུང་མའི་འཁྲུལ་
སྣང་དེ་བསྲན་མ་ཐུབ་པའི་མཐའ་ལ། མདུང་མོ་བཟུང་སྟེ་ལྷས་རའི་ནང་རྒྱུགས་ཕྱིན་པར།
འདས་པོ་ཁོ་དེ་གར་འདུག་སྟེ། བཞིན་ལ་སྐྱོ་ཉམས་ཤིག་མངོན་ནས་ཡོད།
“འདྲེ་མཐོང་སར་ཕྱིན་ཅིག” ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་དེ་སྐད་
བསྒྲགས་རྗེས། ཡང “ཁྱོད་རེབ་རེར་ཡོང་ན་ངས་ཐེངས་རེར་གསོད་རྒྱུ་ཡིན” ཟེར།
པུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་བུད་མ་སོང་ལ། ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡས་ཀྱང་མདུང་མོ་རྒྱང་འཕེན་བྱེད་མ་ནུས། དུས་དེ་ནས་བཟུང་སྟེ་ཁོ་ལ་གཞི་
ནས་གཉིད་མ་ཡོང་། འདས་པོ་ནི་ཆར་བའི་ནང་ལངས་ཏེ་ཁོར་ལྟ་དུས་དྭངས་མཐའ་བྲལ་
བའི་སྐྱོ་ཉམས་ཤིག་མངོན་ནས་ཡོད་པར་མ་ཟད། འཇིག་རྟེན་དཀར་ངོགས་ཀྱི་མི་ཚོར་ཞེ་
ཆགས་པའི་རྣམ་པ་ཤར་འདུག ལྷག་དོན་ཁྱིམ་ནང་ཀུན་ཏུ་ཆུ་གཙང་མ་བཙལ་ཏེ་འདམ་
རྩྭ་བརླན་པར་གཏོང་འདོད་ཀྱི་བྲེལ་ཟིང་གི་རྣམ་འགྱུར་ནི་ཁོའི་ཀླད་པའི་ནང་ཡང་ཡང་
ཤར་ནས་མནར་གཅོད་བར་མེད་གཏོང་བར་འགྱུར། “ཁོ་ངོ་མ་སྡུག་ཅིང་མཆིས།” ཁོས་
ཝུའུ་ཨེར་སུའོ་ལར་གཏད་ནས “ཕར་བལྟས་ན་ཁོ་ཁེར་རྐྱང་དུ་ལུས་ནས་ཡོད” ཅེས་
བརྗོད་འོངས། མོ་ནི་སེམས་པར་གཡོ་སྐྱོམ་དྲག་པོ་ཐེབས་པར་མངོན། ཡང་བསྐྱར་འདས་
པོ་དེས་ཐབ་ཀའི་སྟེང་གི་ཟངས་པའི་ཁ་ལེབ་རེ་རེ་འགྱོག་པ་མཐོང་བས། ཁོར་ཅི་ཞིག་མཁོ་
བ་གསལ་ལེར་རྟོགས་པར་བརྟེན། ཁྱིམ་གྱི་གྲུ་ག་སོ་སོར་ཆུ་གཙང་མ་ལྟེམ་མེར་ཡོད་པའི་
དཀར་ཡོལ་ཆེན་པོ་རེ་རེ་བཞག ་ ཉིན་ཞིག་གི་དགོང་མོ། ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡས་རང་གི་ཁང་བའི་ནང་འདས་པོས་རྨ་ཁ་འཁྲུད་བཞིན་པ་མཐོང་བས་གཞི་
ནས་བཟོད་བསྲན་བྱེད་མ་ཐུབ།
བཟང་གི ཕུའུ་ལུའུ་ཏེང་ཞི་ཨའོ།” ཁོས “ང་ཚོ་གྲོང་སྡེ་འདི་དང་ཁ་འབྲལ་རྒྱུ་
ཡིན། ཇི་ལྟར་ཐག་རིང་དུ་འགྲོ་ཐུབ་ན་དེ་ལྟར་འགྲོ་ངེས། དུས་ནམ་ཡང་ཕྱིར་ཡོང་མི་སྲིད་
པས། ཁྱོད་ད་ལྟ་སེམས་བདེ་མོའི་ངང་འགྲོ་རོགས” ཞེས་སྨྲས།
དེ་ལྟར་ཁོ་ཚོ་རི་ཚོགས་ལ་བརྒལ་པའི་མགོ་བརྩམས། ཧའོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡ་ལ་ཁོ་དང་འདྲ་བའི་གྲོགས་པོ་ལོ་གཞོན་མང་པོ་ཞིག་ཡོད་དེ། ཁོ་ཚོ་
ནི་ཉེན་གནས་བརྒྱུད་པའི་ཆ་ལ་སྤྲོ་དགས་བརྟས། ཚང་མས་རང་ཁྱིམ་གྱི་ཁང་བ་བཤིགས་
ཤིང་། ཆུང་མ་དང་བྱིས་པ་ཁྲིད་ནས་ལམ་དུ་ཆས། དེ་ནི་མི་སུས་ཀྱང་ཁོ་ཚོར་སོང་ཆོག་
ཚུལ་བརྗོད་མེད་པའི་ས་ཁུལ་ཕྱོགས་ཡིན། ལམ་ལ་མ་ཆས་པའི་སྔོན་དུ། ཧོ་སའེ་ཨེར་ཁ་
ཏིའེ་ཨའོ་པུའུ་ཨེན་ཏིའེ་ཡས་མདུང་རིང་དེ་ལྷས་རའི་ནང་སྦས་སོང་ལ། ཡང་རང་གི་ཕུལ་
དུ་བྱུང་བའི་འཐབ་རྒོད་བྱ་ཕོ་རེ་རེ་ཡི་མགོ་རྐེ་བླངས། འདི་ལྟར་བྱས་ཚེ་ཕུའུ་ལུའུ་ཏེང་ཞི་
ཨའོ་ཨ་ཅི་ལ་ཨེར་སེམས་ཅུང་བདེ་ལ་འབབ་ཐུབ་པར་ཡིད་ཆེས་ཀྱིས་ཁེངས། ཝུའུ་ཨེར་
སུའོ་ལས་ནི་བཟའ་སྒྲིག་བྱེད་དུས་ཀྱི་གྱོན་ཆས་སྒམ་གང་དང་། ཁྱིམ་སྤྱོད་མཁོ་ཆས་ཉུང་
ངུ་ལས་གཞན་སྒམ་ཆུང་བ་ཞིག་བཅས་ཁྱེར། སྒམ་ཆུང་བ་ཡི་ནང་དུ་ཨ་ཕའི་ཤུལ་བཞག་
གསེར་སྒོར་དག་བཅུག་ནས་ཡོད། ཁོ་ཚོ་ལ་སྔར་ནས་གཏན་དུ་ཁེལ་བའི་ལམ་བུ་མེད་དེ།
ལི་ཨའོ་ཨ་ཁྲ་དང་རྒྱབ་ཀྱིས་ཕྱོགས་པའི་གནས་སུ་འགྲོ་འདོད་སྐྱེས། དེ་ལྟར་བྱེད་དོན་ནི་
རྗེས་ཤུལ་གང་ཡང་མི་འཇོག་ལ་ངོ་ཤེས་སུ་དང་ཡང་མི་འཕྲད་པའི་དྲན་ཚུལ་རང་ངོ་། །
འདི་ནི་ཆོ་མེད་པའི་འགྲུལ་བཞུད་ཅིག་སྟེ། སོང་ནས་ཟླ་བ་བཅུ་བཞི་འགོར་མཚམས་སུ།
སྤྲེའུ་ཡི་ཤ་ཟོས་ཤིང་སྦྲུལ་ཆེན་གྱི་ཤ་ཁུ་འཐུངས་ནས་ཕོ་བ་ནད་པར་བཏང་བའི་ཝུའུ་ཨེར་
སུའོ་ལས་བྱིས་པ་བདེ་ཐང་ཅན་ཞིག་བཙས་སོང་། མོའི་རྐང་བ་སྐྲངས་ནས་ཚུགས་ཀ་
འགྱུར་ཞིང་། སྡོད་རྩ་ཡང་རྒྱས་ནས་ཆུ་བུར་འབུར་ནས་ཡོད། དེ་བས་འགྲུལ་བཞུད་ཀྱི་ལམ་
བུའི་ཕྱེད་ཀ་ནི་དཔྱང་ཁྲི་ཡི་སྟེང་དུ་ཉལ་ནས་སྐྱེས་པ་གཉིས་རེས་ཤིང་རིང་བོ་གཅིག་སྤྱད་
དེ་ཁུར་ནས་ཡོང་། བྱིས་པ་རྣམས་ནི་ཕོ་བའི་སྐྱི་ལྤགས་སྐམ་ཞིང་མིག་འོད་ཉམས་པས།
ཕར་བལྟས་ན་ཉམ་ང་བར་བདོག་ཀྱང་། དོན་ངོ་མར་ཁོ་ཚོའི་ཕ་མ་དག་དང་བསྡུར་ཚེ་
འགྲུལ་བཞུད་ལ་གོམས་ནས་ཡོད་དེ། དུས་ཚོད་མང་ཆེ་ཤོས་ནི་སྤྲོ་སྐྱིད་ཀྱི་ངང་དུ་བདའ་
བར་བྱེད། ལོ་གཉིས་ལ་ཉེ་བ་ཙམ་གྱི་རྒྱང་བཞུད་བརྒྱུད་ནས། ཉིན་ཞིག་གི་ཞོགས་པར། ཁོ་
ཚོ་ནི་ཐོག་དང་པོར་རི་སྒང་གི་ནུབ་ངོས་མཐོང་བའི་མི་ཚོགས་སུ་གྱུར། སྤྲིན་དཀར་གྱི་ལྭ་
བ་བཀླུབས་པའི་རི་རྩེ་ནས་ཕར་བལྟས་ཚེ། འདམ་གཞོང་ཆེ་བའི་མཐའ་ཡས་ཀྱི་ཆུ་ངོས་ནི་
འཇིག་རྟེན་གཞན་ཞིག་གི་བར་དུ་བསྲིངས་ནས་ཡོད། ཡིན་ནའང་ཁོ་ཚོས་དུས་ནམ་ཡང་
རྒྱ་མཚོ་ཆེན་པོ་མཐོང་མ་སོང་། འདམ་གཞོང་གི་བར་གསེང་བརྒྱུད་ནས་ཟླ་བ་འགར་ཕྱིན་
རྗེས་ཀྱི་ཉིན་ཞིག་གི་དགོང་མོ། ཁོ་ཚོ་ལམ་བར་དུ་འཕྲད་པའི་ཆེས་མཐའ་མའི་གཉུག་
གནས་མི་རིགས་དང་རྒྱང་ཁད་རིང་བའི་སར་ཕྱིན་རྗེས། རྡོ་བ་མང་པོ་མངོན་པའི་ཆུ་བོའི་
འགྲམ་ཞིག་ཏུ་རས་གུར་ཕུབ་ནས་བསྡད། ཆུ་བོ་དེ་ནི་ཧ་ཅང་འཁྱག་པས་ཤེལ་ལེབ་དག་
བཞུར་བཞིན་པ་དང་ཡང་དག་མཚུངས། ལོ་མང་པོའི་རྗེས་ཏེ། ནང་འཁྲུག་གཉིས་པའི་
དུས་སུ། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་ལམ་དེ་བརྒྱུད་ནས་ལི་ཨའོ་ཨ་
ཁྲ་རུ་འགྲོ་རྩིས་བྱས། ཉིན་དྲུག་ལ་ཕྱིན་རྗེས་སུ། ཁོས་དེ་ནི་སྨྱོན་པའི་སྦྱོར་བ་ཞིག་ཡིན་
པར་ངེས་ཤེས་འདྲོངས། ཆུ་བོའི་འགྲམ་ངོགས་སུ་རས་གུར་ཕུབ་པའི་མཚན་མོ་དེར། ཁོའི་
ཨ་ཕའི་རྗེས་འཇུག་མཁན་དག་ནི་ཕར་བལྟས་ན་དཀའ་ངལ་ལ་ཐུག་མོད། མི་གྲངས་ཇེ་
མང་དུ་སོང་ཐོག ཚང་མར་གསོན་པའི་རེ་བས་ཁེངས་ཤིང་། དུས་ཕྱིས་སུ་ཡང་ཚང་མའི་
བསམ་ཐོག་ལ་རྟ་རྒྱུགས་པ་བྱུང་ངོ༌། །མཚན་མོ་དེར། ཧོ་སའེ་་ཨེར་ཁ་ཏིའེ་ཨའོ་པུའུ་ཨེན་
ཏིའེ་ཡས་རྨི་ལམ་ནང་ས་དེ་གར་ཟིང་ལོང་དོད་པའི་གྲོང་ཁྱེར་ཞིག་བརྗིད་པོར་འཕགས་
པ་རྨིས་སོང་སྟེ། དུད་ཚང་རེ་རེའི་རྩིག་པ་ནི་ཤེལ་གྱིས་གྲུབ་ནས་ཡོད། ཁོས་གྲོང་ཁྱེར་འདི་
ནི་གང་ཞིག་ཡིན་ནམ་ཞེས་དྲིས་པར། ལན་ཚིག་ནི་ཁོས་སྔོན་ཆད་ཡེ་ནས་ཐོས་མ་མྱོང་ལ།
ཡང་ནང་དོན་ཅི་ཡང་མེད་པའི་མིང་ཞིག་རེད། མིང་དེ་ནི་ཁོའི་རྨི་ལམ་ནང་ལྷང་ལྷང་དུ་
གྲག་འོངས་པར། མ་ཁུང་ཏོ་ཞེས་པའོ། །ཕྱི་ཉིན་དེར་ཁོས་མི་མང་པོར་རྒྱ་མཚོ་བཙལ་ནས་
རྙེད་དཀའ་ཚུལ་བརྗོད་དེ་ཡིད་ཆེས་སུ་བཅུག་རྗེས། ཡང་བཀའ་ཕབ་ནས་ཆུ་བོའི་འགྲམ་
གྱི་ཆེས་བསིལ་སར་ཤིང་སྡོང་བཅད་དེ་ས་སྟོང་ཞིག་ཕུད་པའི་ཐོག་གྲོང་སྡེ་འཛུགས་སྐྲུན་
བྱེད་མགོ་བརྩམས།
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་འཁྱགས་རྡོག་མཐོང་རེག་བར་དུ་ཤེལ་
གྱི་ཁང་བ་མངོན་པའི་རྨི་ལམ་དེའི་མཐིལ་བརྟོལ་མ་ནུས། དེ་བས་འཁྱགས་རྡོག་མཐོང་
མཚམས་ནས་ཁོ་ནི་རང་གིས་རྨི་ལམ་གྱི་དོན་དཔྱིས་ཕྱིན་པ་ལོན་པར་ཡིད་ཆེས་ཀྱིས་
བརྟས། ཁོས་ད་དུང་དུས་ཕྱིས་ཀྱི་སྐབས་གླགས་ཀུན་པོར་ཆུ་རུ་འབོད་པའི་རྒྱུ་ཆ་བཙལ་
རྙེད་སླ་བ་འདི་སྤྱད་དེ་འཁྱགས་རྡོག་མོད་པོ་ཐོན་སྐྱེད་བྱས་ཆོག་སྙམ་པའི་ཁར། དེ་དག་
སྤྱད་ནས་གྲོང་སྡེ་རུ་ཁང་ཁྱིམ་གསར་བ་བསྐྲུན་ཆོག་སྙམ། དེར་བརྟེན་མ་ཁུང་ཏོ་ནི་མ་
བསྒྱུར་ངེས་ཀྱི་ཚ་བའི་ཡུལ་ཁམས་དེ་མ་ཡིན་པར། དགུན་གྱི་གྲང་ངད་འཁོལ་བའི་གྲོང་
འོངས་པའི་དུས་ནང་ལྟེབ་ལྕེབས་དང་བསྒར་སྣེ་དག་ཀྱང་ཙད་ཆེན་པོས་གཟུགས་དབྱིབས་
ཁྱེར་ཞིག་ཏུ་འགྱུར་བར་བྱེད་པ་བཅས་སོ། །འོན་ཀྱང་ཁོས་འཁྱགས་རྡོག་བཟོ་བའི་ལས་གྲྭ་
འཛུགས་པའི་གྲབས་ཤོམ་རྒྱུན་འཁྱོངས་མ་མཛད་དེ། རྒྱུ་མཚན་ཕུ་རུ་དེད་ཚེ་ཁོ་བར་དེར
བྱིས་པའི་སློབ་གསོ་ལ་བྲེལ་བ་ཡིན། ལྷག་དོན་ཨའོ་ལེ་ལི་ཡ་ནུའོ་ནི་གཙོ་བོའི་ས་རུ་བཞག་
ཡོད། བྱིས་པ་འདིར་ཆ་བཞག་ན་ཆུང་ངུའི་དུས་ནས་གསེར་བཙོ་སྦྱངས་བྱེད་པའི་ཐད་
དུ་ལྷན་སྐྱེས་ཀྱི་ནུས་པ་ཞིག་བདོག་སྟེ། ད་ལྟ་ཚོད་ལྟའི་ཁང་ནི་གད་བདར་བྱས་ཏེ་གཙང་
ཞིང་གྲ་དག་པར་བཟོས་འདུག ཁོ་ཚོས་མེར་ཅི་ཡ་ཏེ་སིའི་འབྲི་དེབ་ལ་བསྐྱུར་དུ་ལྟ་ཀློག་
བྱས་པས། ད་ལྟ་སེམས་པ་ཕྱོགས་ཡོངས་ནས་རྣལ་ལ་བབས་ཟིན་པས། སྔོན་ཆད་བཞིན་
ཁྱད་མཚར་གསར་བའི་དབང་གིས་སྤྲོ་བ་སྐྱེ་རྒྱུ་མེད་པར་གྱུར། ཁོ་ཚོས་དུས་ཡུན་རིང་བོར་
བློ་སེམས་རྩེ་གཅིག་གིས་ཚོད་ལྟ་བྱས་ལ། དེ་ལྟར་བྱེད་དོན་ནི་ཝུའུ་ཨེར་སུའོ་ལའི་གསེར་
དག་ཟངས་པའི་ཞབས་ལ་འབྱར་བའི་དངོས་པོ་ལས་དགར་ཨེ་ཐུབ་སྙམ་པས་རེད། ལོ་ན་
གཞོན་པའི་ཧོ་སའེ་ཨེར་ཁ་ཏིའེ་ཨའོ་ནི་ཐོག་མཐའ་བར་གསུམ་དུ་ལས་ཀ་དེའི་ནང་ཡེ་
ནས་མ་ཞུགས། ཁོའི་ཨ་ཕས་སེམས་ཤུགས་ཡོད་དགུ་རྩལ་སྤྲུགས་ཀྱིས་གསེར་བཙོ་སྦྱངས་
བྱེད་སྤྱད་ཀྱི་ཐབ་ཀ་སོགས་ལས་བཟོ་བྱེད་སྐབས་སུ། རང་འདོད་ལྟར་ངར་ལངས་སླ་ཞིང་
ལུས་པོ་ནི་ལོ་མཉམ་དག་དང་བསྡུར་ན་བླ་ལྷག་གིས་དར་བའི་ཤ་དར་ཁྲག་དར་གྱི་གསར་
བུ་རྫིག་པོ་ཞིག་ཏུ་ཆགས་འདུག ཁོའི་སྐད་སྒྲ་ཡོངས་སུ་འགྱུར་ཐོག ཡ་མཆུའི་སྟེང་
ངོས་སུ་གསར་དུ་སྐྱེས་པའི་སྤུ་དག་ནག་ཀྲིག་གེར་ཡོད། ཉིན་ཞིག་གི་དགོང་མོ། ཝུའུ་ཨེར་
སུའོ་ལ་ཁང་བའི་ནང་འཛུལ་བར། ཏག་ཏག་ཁོས་ལྭ་བ་ཕུད་ནས་ཉལ་བར་སྟ་གོན་བྱེད་
བཞིན་པ་དང་འཕྲད། ངོ་ཚ་དང་སྙིང་རྗེ་མཉམ་པོར་འདྲེས་པའི་ཚོར་བ་ཞིག་མོའི་སེམས་
གཏིང་ནས་སྐྱེས་མགོ་བརྩམས། དེ་ནི་མོས་རང་གི་ཁྱོ་ག་ལས་གཞན་དུ་མཐོང་བའི་སྐྱེས་
པ་གཅེར་བུའི་གཟུགས་བརྙན་ཡིན། འཚར་སྐྱེད་བྱུང་ཚུལ་ལ་སྐྱོན་རྒྱག་རྒྱུ་ཏོག་ཙམ་ཡང་
མེད་པར་མ་ཟད། ཐ་ན་ལང་ཚོ་དར་དྲགས་པའི་ཚོར་བ་སྐྱེས། རེབ་གསུམ་པར་མངལ་སྦྲུམ་
པའི་ཝུའུ་ཨེར་སུའོ་ལར་མཚོན་ན། གཉེན་གསར་དུ་སྒྲིག་དུས་ཀྱི་འཇིགས་དངངས་དེ་
ཡང་བསྐྱར་སྐྱེས་བྱུང་།
དུས་སྐབས་དེའི་ནང་དུ་བུད་མེད་ཅིག་རྒྱུན་དུ་ཁོ་ཚང་ལ་ལས་ཀ་ལས་རོགས་སུ་ཡོང་
བཞིན་ཏེ། མོ་ནི་རྣམ་རིག་བཀྲ་ཞིང་རྩེ་དགའ་ཆེ་ལ། སྐད་ཆ་བཤད་པར་འཛེམ་དོགས་
མེད་ཅིང་སྦྱོར་བ་གང་བྱས་གཞན་གྱི་བློ་ལ་འབབ་པར་མ་ཟད། ད་རུང་ཤོན་པད་ཀྱིས་མོ་
ཡང་འདེབས་ནུས། ཝུའུ་ཨེར་སུའོ་ལས་མོར་རང་གི་བུ་ཡི་གནས་ཚུལ་རྗོད་དུས། ཁོའི་
ཀུན་ལས་ལྷག་པའི་གཟུགས་ཀྱི་རིང་ཐུང་ནི་མ་སྤུན་ཕུ་བོའི་ཕག་གི་མཇུག་མ་དང་འདྲ་
བར་རྒྱུན་ལྡན་མིན་ཞེས་གླེང་། ཚུལ་དེར་བུད་མེད་ནི་ཧ་ཧའི་ངང་བགད་སོང་ལ། དགོད
སྒྲ་དེ་ནི་ཤེལ་སྒོའི་ཆུ་རྒྱུན་དང་འདྲ་བར་ཁྱིམ་ཧྲིལ་པོར་རྒྱུ་བར་བྱེད། “དེ་ལས་ལྡོག་པ་
ཡིན།” མོས་མཐུད་ནས “ཁོ་ནི་བདེ་ཞིང་སྐྱིད་ངེས་སོ” ཞེས་ཀྱང་བརྗོད་བྱུང་། ལུང་
བསྟན་དེ་བདེན་པ་ཡིན་ཚུལ་ར་སྤྲོད་སླད། ཉིན་འགའ་ལས་མ་འགོར་བར་མོས་ཤོན་པད་
བཟུང་ནས་བུད་ཡོང་ཞིང་། ཧོ་སའེ་ཨེར་ཁ་ཏིའེ་ཨའོ་དང་མཉམ་པོར་ཐབ་ཚང་འགྲམ་གྱི་
འབྲུ་ཉར་ཁང་དུ་ནང་ཟྭ་བརྒྱབ་ནས་བསྡད། མོས་ལྷོད་འཇགས་ངང་ཤོན་པད་ཤིང་གི་ཅོག་
ཙེ་རྙིང་བ་ཞིག་གི་ངོས་སུ་བཀྲམས་རྗེས། རང་འདོད་ལྟར་ཁ་བརྡ་སྣ་ཚོགས་གློད། གཞོན་
ནུ་གང་ཉིད་མོའི་འགྲམ་དུ་བསྒུགས་ནས་ཡོད་དེ། སུན་སྣང་ནི་ཁྱད་མཚར་ལ་ལྟོས་ན་མང་།
གློ་རྡེག་ལ་མོས་ཕ་རོལ་པོར་རེག་ཙམ་བྱས་རྗེས “གསར་རྒོད་ཟེར་བ་རེད” ཅེས་ལབ། མོ་
ནི་ངེས་པ་དོན་གྱིས་སྐྲག་འདུག་པས། སྐད་ཆ་གཞན་ཅི་ཡང་བཤད་མ་ཐུབ། ཧོ་སའེ་ཨེར་
ཁ་ཏིའེ་ཨའོ་ལ་རུས་རྐང་ནང་ལྦུ་སོབ་ཀྱིས་ཁེངས་འདྲའི་ཚོར་བ་བྱུང་ལ། དེ་ནི་ནུས་ཤུགས་
བྲལ་བའི་འཇིགས་དངངས་རིགས་ཤིག་དང་འགྲོགས་པར་བྱེད་པ་ལས་གཞན། ངུ་འདོད་
སྐྱེ་ངེས་ཀྱི་ཤུགས་དྲག་པའི་རེ་འདོད་ཅིག་གི་ངོ་བོར་འཕོས། བུད་མེད་ཀྱིས་ཁོ་ལ་གསང་
བརྡ་ཅི་ཡང་བསྟན་མ་སོང་ནའང་། ཧོ་སའེ་ཨེར་ཁ་ཏིའེ་ཨའོ་ཡིས་མཚན་གང་བོར་དུ་
བའི་དྲི་ཚོགས་ཀྱི་ཀློང་དུ་མོ་བཙལ་དགོས་བྱུང་། དྲི་མ་དེ་ནི་མོའི་མཆན་ཁུང་ནས་མཆེད་
དེ། ཁོའི་ཤ་སྐྱི་ཡི་བར་དུ་སིམ་གྱིན་པ་དང་མཚུངས། ཁོ་ནི་དུས་ནམ་ཡང་མོ་དང་འགྲོགས་
ནས་འདུག་འདོད་ཅིག་སྐྱེས་འོངས་ལ། མོ་རང་གི་ཨ་མ་བྱེད་དུ་འཇུག་ཀྱང་འདོད། ཁོ་
གཉིས་དུས་ཡུན་རིང་བོར་འདི་ལྟར་འབྲུ་ཉར་ཁང་དུ་སྡོད་འདོད་སྐྱེས་པ་དང་། མོས་རང་
ལ “གསར་རྒོད་ཟེར་བ་རེད” ཅེས་བཤད་པར་ཉན་འདོད་སྐྱེས་ཤིང་། ཡང་མོས་རང་ལ་
བསྐྱར་དུ་ལན་གཅིག་རེག་ཅིང་ངག་ནས “གསར་རྒོད་ཟེར་བ་རེད” ཅེས་བཤད་པར་
ཉན་ན་འདོད། ཉིན་ཞིག ཁོས་བསྲན་མ་ཚུགས་པའི་མཐའ་ལ་མོ་ཚང་དུ་མོ་འཚོལ་བར་
ཕྱིན། དེ་ནི་ཅི་ཡིན་སྨྲ་མི་ཤེས་པའི་གུས་ལུགས་རང་བཞིན་གྱི་འཚམས་འདྲིར་ཕྱིན་པ་
ཞིག་སྟེ། ཁོ་འགྲུལ་ཁང་ནང་ཙོག་སྟེ་ཐོག་མཐའ་བར་གསུམ་དུ་སྐད་ཆ་ཚིག་གཅིག་ཀྱང་
མ་བཤད། དུས་སྐབས་དེར་ཁོ་ལ་འདོད་པ་མེད་པར་གྱུར། ཁོའི་སེམས་ནང་མོ་ནི་འགྱུར་
ཟིན་ཏེ། མོའི་དྲི་མར་བརྟེན་ནས་རང་གི་སེམས་ནང་དུ་འཕྲུལ་ཤར་བྱུང་བའི་སྣང་བརྙན་
དེ་དང་ཡེ་ནས་མི་མཚུངས་པར། མི་གཞན་ཞིག་ཏུ་གྱུར་པའི་ཚོར་སྣང་འདྲ་བྱུང་། ཚིག་ཇ་
འཐུངས་རྗེས། ཁོ་ནི་བློ་ཕམ་པའི་ངང་གནས་དེ་དང་བྲལ། ཉིན་དེའི་མཚན་མོར། གཉིད་
མི་ཁུགས་པའི་འཇིགས་དངངས་ཁྲོད་དུ། ཁོའི་ཤུགས་ཆེར་འཕེལ་བའི་འདོད་པ་དེ་སླར་
སོས་བྱུང་ལ། སྐབས་དེ་གའི་འདོད་ཡུལ་ནི་འབྲུ་ཉར་ཁང་ནང་གི་མོ་མ་ཡིན་ཏེ། ཕྱི་དྲོ་
མཐོང་བའི་མོ་རང་ངོ་། །
ཉིན་འགའི་རྗེས་སུ། བུད་མེད་དེས་དུས་དང་མི་འཚམ་པའི་ནང་ཁོ་ནི་རང་གི་ཁྱིམ་
དུ་འབོད་པར་བྱེད། དེ་གར་མོའི་ཨ་མ་ཁོ་ན་འདུག་པར། མོས་ཤོན་པད་རོལ་རྩེད་བསླབ་
པར་ཁ་གཡར་ནས་ཁོ་རང་གི་ཉལ་ཁང་དུ་ཁྲིད། མཐུད་ནས་མོས་རང་འདོད་ལྟར་ཁོ་ལ་
རེག་རེག་བྱེད་ངེས་པ་ཡིན། ཁོ་ནི་ཐོག་མའི་དུས་སུ་འདར་སིག་རྒྱག་ཀྱང་དེ་ནས་ཡི་ཆད་
ཀྱི་ཚོར་བ་བདོག་པ་ལ། སེམས་ཁོང་གི་སྐྲག་དངངས་ཀྱིས་དགའ་སྤྲོ་ཡི་མགོ་བོ་གནོན་པར་
བྱེད་དོ། །མོས་ཁོ་ལ་མཚན་མོའི་དུས་སུ་ཤོག་ཅེས་བརྗོད་པར། ཁོས་རང་ཉིད་གནས་དེ་
དང་འབྲལ་བདེ་སྨད་ཡ་ལན་བྱིན་ནའང་། རང་གིས་དེ་ལྟར་སྒྲུབ་མི་ནུས་པ་སེམས་ནང་དུ་
ཤེས་པ་ཡིན། འོན་ཀྱང་མཚན་མོ་སླེབས་ནས་མལ་ས་དྲོས་པའི་ཚེ་ན། རང་ཉིད་ཀྱིས་དོན་
དེ་སྒྲུབ་མི་ཐུབ་ནའང་། མ་སོང་ན་མི་ཆོག་སྙམ་པར་གྱུར། ཁོས་ལག་སྙོབ་བྱས་ནས་གྱོན་
ཆས་གོན་པར་བྱས། མུན་ནག་གི་ཀློང་དུ་ནུ་བོའི་སྡུར་སྒྲ་ལྷོད་འཇགས་ཅན་དེ་དང་། ཨ་ཕ་
གཞོགས་ཁང་དུ་ལུ་བའི་སྒྲ། ལྷས་རའི་ནང་གི་བྱ་མོའི་ཀིར་སྒྲ། དུག་སྦྲང་གི་གཤོག་སྒྲ། རང་
གི་སྙིང་ཆུང་བྲང་ཁོག་ཏུ་ལྡིང་བའི་སྒྲ་ལས་གཞན། གནམ་སའི་བར་དུ་སྔོན་ཆད་ཤེས་ཚོར་
མ་བྱུང་བའི་འུར་སྒྲ་དང་གཉིད་དུ་ཡུར་ལ་ཉེ་བའི་སྲང་ལམ་གྱི་སྒྲ་བཅས་ཐོས་འཛིན་གྱི་
བུ་གར་འཛུལ་ཡོང་། ཁོའི་སེམས་གཏིང་ནས་སྒོ་གཏན་ཡོད་པ་ལས། མོས་ཁས་ལེན་བྱས་
པ་ལྟར་ཕྱེ་མེད་རྒྱུ་ན་འདོད། འོན་ཀྱང་སྒོ་ནི་ཕྱེ་ནས་འདུག ཁོས་མཛུབ་རྩེ་སྤྱད་དེ་འདེད་
ཙམ་བྱས་མ་ཐག ལྟེབ་ལྕེབས་ལས་སྡུག་སྐད་གསལ་ཐག་ཆོད་པ་ཞིག་མཆེད་ཡོང་བར།
སེམས་ཀྱི་ཟབ་སར་ཟུག་འགྲོ་བའི་འཁྱག་སྣང་ཞིག་མངོན་པར་བྱེད། སྒོའི་ནང་དུ་འཛུལ་
མ་ཐག་པའི་དུས་ནས་བཟུང་། ཁོས་དྲི་མ་ཆ་ཡོད་དེ་ཚོར་བྱུང་། ཁོས་ལུས་པོ་གསེག་ཙམ་
བྱས་ནས་སྒྲ་མི་འབྱུང་བའི་ཆ་ལ་གཅིག་ཏུ་འབད། མགྲོན་ཁང་ཆུང་བའི་ནང་དུ། བུད་མེད་
ཀྱི་ཕུ་ནུ་གསུམ་པོའི་དཔྱང་ཁྲི་ནི་དེ་གར་བཏེགས་ནས་འདུག ཡིན་ནའང་ཁོས་དཔྱང་ཁྲི་
ཡི་འཇོག་གནས་མི་རྟོགས་ལ། ཡང་མུན་ནག་ནང་གང་དུ་བདོག་པ་གཏན་ཁེལ་མི་ཐུབ་
པས། ཁོས་ནི་ལག་ནོམ་བརྒྱུད་དེ་མགྲོན་ཁང་ཆུང་བ་ཕར་བརྒལ་དགོས། ཉལ་ཁང་གི་སྒོ་མོ་
ཕར་འདེད་བྱས་ནས་ཁ་ཕྱོགས་བཙལ་ཡག་མ་བྱས་ཚེ། མལ་ཁྲི་གཞན་དུ་ནོར་བའི་ཉེན་ཁ་
ཡོད། འོན་ཀྱང་ཁོས་བསམ་པ་ནང་བཞིན་སྒྲུབ་ཐུབ་སོང་། དེ་ལྟ་ནའང་དཔྱང་ཁྲི་ཡི་འཐེན་
ཐག་གིས་ཁོ་འགྱེལ་ལ་ཁད་ཙམ་བགྱིས། དེ་ནི་དཔྱང་ཁྲི་ཁོའི་ཚོད་དཔག་བྱས་པ་ལས་ཅུང་
དམའ་བའི་རྐྱེན་གྱིས་ཡིན། ཐོག་མཐའ་བར་གསུམ་དུ་སྡུར་བ་འཐེན་པར་བྱེད་པའི་སྐྱེས་
པ་དེ་ཁ་ལོ་ཞིག་འཁོར་བྱུང་། ངག་ལས་རེ་ཆད་ཀྱི་གདངས་ཏོག་ཙམ་འདྲེས་མར “དེ་ནི་
གཟའ་ལྷག་པ་རེད” ཅེས་སྨྲས་འོངས། ཁོས་སྒོ་མོ་འདེད་པའི་ཚེ་ན། མཐོ་དམའ་མི་སྙོམས་
པའི་ཐང་གཅལ་ལ་ཐོགས་ནས་སྒྲ་གྲག་བྱུང་། མུན་ནག་གི་ཀློང་དུ་ཁོ་ལ་གློ་བུར་རང་ཉིད་
རྩ་བ་ནས་མགོ་འཐོམས་འདྲའི་སྣང་བ་ཤར། ཡིན་ཡང་འགྱོད་པ་བྱས་ཀྱང་ཕན་འབྲས་མེད།
འཁོབས་དོག་པའི་ཁང་བ་དེའི་ནང་མོའི་ཨ་མ་དང་ཨ་ཅེ། ད་དུང་ཨ་ཅེའི་ཁྱོ་ག་དང་བུ་
མོ་གཉིས་བཅས་ཉལ་འདུག་སྟེ། མོས་ཁོ་ལ་ཡེ་ནས་བསྒུགས་མེད་པ་དང་འདྲ། ཁོས་ནི་མ་
གཞི་ནས་དྲི་མར་བརྟེན་ནས་མོ་བཙལ་ཆོག་མོད། ཁག་ས་ཞིག་ཡོད་པ་ནི་ཁྱིམ་ཚང་ཧྲིལ་
པོར་དྲི་མ་དེས་ཁེངས་ནས་འདུག་པས། ཏབ་ཅིག་མགོ་འཐོམས་བྱུང་བའི་མཚུངས་སུ།
ཡང་ཁོའི་སྐྱི་ལྤགས་ནང་དུ་ཡོད་པ་ལྟར་གསལ་ཞིང་དྭངས་པའི་སྣང་བ་ཤར། ཁོ་ནི་འཕག་
འགུལ་ཏིལ་ཙམ་ཡང་མེད་པར་དེ་གར་ལངས་ནས་རབ་ཅིག་ལ་བསྡད་ཚེ། ཁྱད་མཚར་
གྱི་ཁྲོད་ནས་རང་ཉིད་ཇི་ལྟར་རོགས་མེད་ཁེར་ཆད་ཀྱིས་གནས་འདིར་ལུས་པ་ཡིན་ནམ་
ཞེས་དོགས་འདྲི་བྱེད། ཏག་ཏག་སྐབས་དེར་སོར་འདབ་ལྔ་པོ་ཕྱོགས་མཐར་བརྐྱངས་ཏེ་
མུན་ནག་ནང་ཁོའི་གདོང་ལ་རེག་བྱུང་། ཁོར་མཚར་སྣང་སྐྱེས་མ་སོང་སྟེ། སེམས་ཀྱི་ཟབ་
སར་དུས་སྐབས་དེར་བསྒུགས་ཡོད་པས་སོ། །ཁོ་ཐང་ཆད་ནས་ལོག་ལ་ཁད་དུ་འདུག་པར་
བརྟེན། རང་ཉིད་ཧྲིལ་པོ་ལག་པ་དེ་ལ་སྦྱིན་པར་བྱས་ཐོག མོའི་ཕྱི་རྗེས་འབྲངས་ནས་
དབྱིབས་གསལ་བོ་མི་ཤེས་པའི་གནས་ཤིག་ཏུ་ཕྱིན། དེ་གར་ཁོའི་ལྭ་བ་འཕུད་དུ་བཅུག་
རྗེས། ཞོག་ཁོག་སྒྱེ་མོ་གང་དང་འདྲ་བར་མདུན་དུ་བཤམས་ནས་ཕར་སྐོར་ཚུར་སྐོར་
བྱས། ཁྱད་མཚར་གྱི་མུན་པ་སྟུག་པོའི་དབུས་སུ། ཁོར་ལག་པ་མི་དགོས་ལ། བུད་མེད་ཀྱི་
དྲི་མ་ཡང་མནམས་པ་མེད་དེ། ལྷག་སྣང་བ་ནི་སྨན་ཨན་ཆུ་ཡི་དྲི་མ་གཅིག་པུ་ཡིན། ཁོས་
བུད་མེད་དེའི་ཞལ་རས་དྲན་འཛིན་གྱི་ཡོལ་ངོར་འདྲེན་ཅི་ཐུབ་བྱས་ཀྱང་། ཀླད་ཤེས་སུ་
གསལ་བོར་ཤར་ཡོང་བ་ནི་ཝུའུ་ཨེར་སུའོ་ལ་ཡིན་ཞིང་། རབ་རིབ་ངང་རང་གིས་དུས་
སྔ་མོ་སྔ་མོ་ནས་སྒྲུབ་འདུན་ཆེ་བའི་དོན་དག་ཅིག་སྒྲུབ་བཞིན་པའི་འདུ་ཤེས་སྐྱེས་པ
དང་། ཡང་སྔོན་ཆད་དོན་དེ་ངོ་མ་སྒྲུབ་ཐུབ་པ་མ་དྲན། ཁོས་ཀྱང་ད་ལྟ་ཇི་ལྟར་བསྒྲུབ་
དགོས་པའང་མི་རྟོགས་ཏེ། རྒྱུ་མཚན་ནི་རང་གི་རྐང་བ་དང་མགོ་བོ་སོ་སོ་གང་དུ་ཡོད་པ་
མི་ཤེས་ལ། ཐ་ན་སུའི་རྐང་བ་དང་སུའི་མགོ་བོ་ཡིན་པའང་རྐྱ་དགར་མི་ཐུབ། ཁོས་རྐེད་
པའི་འཁྱག་སྒྲ་དང་ཁོག་གི་དབུགས་རྒྱུན་བསྲན་མི་བཟོད་པའི་མཚུངས་སུ། དངངས་
སྐྲག་དང་འཐོམ་ཟིང་གི་རེ་བའང་བསྲན་མི་ནུས་པས། ད་ནི་འབྲོ་འདོད་ཡིན་ལ། དུས་
གཏན་དུ་མི་སེམས་དཀྲུག་སྤྱད་ཀྱི་ལྷིང་འཇགས་དང་འཇིགས་ཡེར་བའི་ཁེར་རྐྱང་དེར་
འདུག་འདོད་ཀྱང་ཡིན།
མོའི་མིང་ལ་པི་ལར་ཐེར་ནེ་ལ་ཟེར་ཞིང་། མ་ཁུང་ཏོ་བཙལ་བའི་རྒྱང་བཞུད་དུ་
ཞུགས་མྱོང་། དེ་ནི་མོའི་ཁྱིམ་མི་ཚོས་བཙན་གྱིས་སྐུལ་བའི་མཇུག་འབྲས་ཏེ། དེ་ལྟར་བྱེད་
དོན་ཡང་མོ་ལོ་བཅུ་བཞི་ཡིན་དུས་བཙན་གཡེམ་བྱེད་མཁན་གྱི་སྐྱེས་པ་དེ་དང་ཁ་འབྲལ་
ཆེད་རེད། མི་དེ་རྣམ་ཀུན་མོ་ལ་དགའ་བཞིན་ཡོད་ཅིང་། དགའ་སྣང་དེ་བསྐྱངས་ནས་མོ་
ལོ་ཉེར་གཉིས་ལ་བུད་ཀྱང་། འབྲེལ་བ་དེ་ཕྱིར་སྒྲོག་བྱེད་པའི་ཐད་སེམས་ཐག་གཅོད་མ་
ཐུབ་སྟེ། རྒྱུ་མཚན་ནི་ཁོ་ཚང་རི་ཡོང་ཞིག་ཡིན་པས་སོ། །ཁོས་མོའི་རྗེས་དེད་དེ་ས་མཐའ་
ཀུན་ཏུ་འགྲོ་རྒྱུའི་དམ་བཅའ་བཞག་ནའང་། རང་ལ་དོན་དག་ཅིག་ཡོད་པ་སྒྲུབ་ཚར་བའི་
བར་དུ་བསྒུག་དགོས་ཚུལ་བརྗོད་མྱོང་། འོན་ཀྱང་མོ་ནི་སྒུག་པའི་ཆར་སུན་སྣང་སྐྱེས་པ་
ལ། གཟུགས་མཐོ་བ་དང་ཐུང་བའམ། ཡང་ན་སྐྲ་ལོ་སེར་བའམ་ཤ་མདོག་ནག་པའི་སྐྱེས་པ་
ཚོའི་ནང་དུ་ཁོ་བཙལ་བར་ཡང་སུན། ཤོན་པད་ཀྱིས་གསལ་སྟོན་བྱས་པ་ལྟར་ན། ཁོ་ཉིན་
གསུམ་མམ་ཟླ་གསུམ། ཡང་ན་ལོ་གསུམ་གྱི་རྗེས་སུ་སྐམ་སའམ་རྒྱ་མཚོ་གང་རུང་ལས་
མངོན་ཡོང་ཟེར། རེ་སྒུག་གི་ཁྲོད་དུ། ཁོའི་བརླ་དང་བཅས་པར་ཤུགས་མེད་པ་བྱུང་ལ། མྱོས་
བུམ་མཁྲེང་ཞིང་རྒྱས་པ་མེད་ཐོག གཤིས་ཀའང་དེ་འདྲ་ལྷོད་འཇགས་ཅན་མིན་པར་
གྱུར། ཡིན་ནའང་སེམས་ཁམས་ཀྱི་འདོད་རྔམ་ནི་སྔར་ལྟར་ཉམས་མེད་དོ། །ཧོ་སའེ་ཨེར་
ཁ་ཏིའེ་ཨའོ་ནི་ཁྱད་མཚར་གྱི་རྩེད་ཆས་འདིས་གཡབ་མོ་ལས་བླ་བཀུག་ཟིན་པས། མཚན་
མོ་རེ་རེར་ཁང་བ་ཆུང་བ་བརྒྱུད་ནས་མོ་འཚོལ་བར་བྱེད། རེབ་ཅིག་སྒོ་མོ་གཏན་འདུག་
པའི་ཚེ་ན། ཁོས་ཡང་དང་བསྐྱར་དུ་སྒོ་མོ་བརྡུངས། སེམས་སུ་སྤོབས་པ་ཆེར་བསྐྱེད་ཀྱིས་
ཐོག་དང་པོ་བརྡུངས་ཚར་བས། ད་ནི་ཆེས་མཐའ་མའི་དུས་བར་དུ་རྒྱུན་འཁྱོངས་བྱ་དགོས
སྙམ། མཇུག་ཏུ་རྒྱུན་རིང་བའི་རེ་སྒུག་བརྒྱུད་ནས་ཁོ་ནི་མོ་སྒོ་ཕྱེ་རུ་ཡོང་བར་བསྒུག་ཐུབ་
པ་བྱུང་། ཉིན་དཀར་ཁོ་ལ་མཚམས་མེད་དུ་གཉིད་བབས་ཡོང་སྟེ། ལྐོག་ཏུ་སྔ་དགོང་མོའི་
ཕྱི་དྲན་ལོངས་སུ་སྤྱད། དེ་ཡང་མོ་རང་ཁྱིམ་དུ་སླེབས་ཐེངས་རེར། དེ་འདྲའི་སྤྲོ་སེམས་
ཀྱིས་ཁེངས་པའི་མཚུངས་སུ། སྐད་ཆ་ལབ་པར་དོགས་འཛེམ་གང་ཡང་མེད་པས། དོན་
དག་ཅི་ཡང་བྱུང་མེད་པ་ལྟ་བུའི་ཚོར་སྣང་སྟེར་བར། ཁོ་ལ་ཆ་བཞག་ནའང་བྲེལ་ཚུབ་
འགེབ་པའི་ཆར་ནུས་པ་ཆེར་འདོན་མི་དགོས་པ་ཡིན། རྒྱུ་མཚན་ནི་དགོད་སྒྲ་ཆེན་པོ་ཕྱུང་
བར་བྱ་ཚོགས་ཀྱང་དཀྲོག་པར་བྱེད་པའི་བུད་མེད་དེ་དང་གཟུགས་མེད་ཀྱི་སྟོབས་ཤུགས་
བར་དུ་འབྲེལ་བ་ཅི་ཡང་མེད་དེ། སྟོབས་ཤུགས་དེ་ཁོ་ལ་དབུགས་ནང་དུ་རྔུབ་པ་དང་སྙིང་
གི་ལྡིང་མཚམས་ལ་ཚད་བཀག་བྱེད་ཚུལ་བསླབ་པར་བརྟེན། མི་རྣམས་ཅི་ཞིག་ལ་ཤི་བར་
སྐྲག་པའི་ཆ་ཉིད་ཁོར་རྟོགས་སུ་བཅུག་པར་མངོན། ཁོ་ནི་ཕྱོགས་སྒོ་མོ་ནས་རང་ཉིད་ཀྱི་
འཇིག་རྟེན་དུ་བྱིང་འདུག་པས། ཨ་ཕ་དང་ནུ་བོ་ཡི་འཕྲིན་བཟང་དེས་ཁྱིམ་ཚང་ཧྲིལ་པོ་
སྤྲོ་དགས་བརྟས་པར་བྱས་པའི་ཚེ་ནའང་། ཁོས་གཉེན་ཉེ་རྩ་ལག་དེ་དག་གིས་གཞི་ནས་
ལྕགས་རྡོག་བཞུ་རུ་བཅུག་པ་བརྒྱུད། ཝུའུ་ཨེར་སུའོ་ལའི་གསེར་ནི་ཟུར་དུ་བླངས་ཟིན་
ཚུལ་ད་རུང་ཤེས་མེད།
ལོ་མང་པོའི་ནང་དཀའ་ཞིང་ཁག་པའི་ལས་ཀ་ལས་ནས་ཁོ་ཚོ་དངོས་གནས་ལེགས་
གྲུབ་བྱུང་། ཚུལ་དེར་ཝུའུ་ཨེར་སུའོ་ལ་ནི་སྤྲོ་བ་འབུམ་གྱིས་མྱོས་པས་བཙོ་སྦྱངས་ལག་
རྩལ་གྱི་གསར་གཏོད་ཐད་དཀོན་མཆོག་ལ་བསྔགས་པ་ཕུལ། ཚོད་ལྟ་ཁང་དུ་སྡེ་མི་མང་
པོ་འཚང་ག་ཤིག་ཤིག་བྱེད་པས། ཁྱིམ་བདག་གིས་ཕྱི་ལུགས་སེ་འབྲུ་ཡི་སྟེང་ལ་ཀ་ར་གོ་
སྲབ་ཆུང་བ་བསྣན་ནས་ཁོ་ཚོར་སྣེ་ལེན་བྱས་ཏེ་ཁྱད་མཚར་གྱི་ལས་ཀ་དེར་རྟེན་འབྲེལ་
ཞུས། དུས་མཚུངས་སུ་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ཟངས་པའི་ནང་ཤོར་
ནས་ཕྱིར་ཐོབ་པའི་གསེར་དེ་འགྲེམ་སྟོན་བྱས་བྱུང་ལ། ཁོ་རང་གིས་ད་སོ་མ་གསར་གཏོད་
བྱས་པ་དང་འདྲ། དེར་འདུས་ཀྱི་མི་རེ་རེར་ལྟ་རུ་བཅུག་རྗེས། ཆེས་མཐའ་མར་ཁོས་ཉེ་
བའི་དུས་ནང་ཚོད་ལྟ་ཁང་ནང་ཡོང་བ་ཆེས་ཉུང་བའི་བུ་སྐྱེས་མགོའི་མདུན་དུ་ཁྱེར་ཡོང་།
སེར་པོར་གྱུར་པའི་སྲ་མཁྲེགས་ཀྱི་དངོས་པོ་དེ་བུ་ཡི་མིག་སྔུན་དུ་བཤམས་འཕྲལ “ཁྱོད་
ཀྱིས་བལྟས་ན་ཅི་འདྲ་རེད” ཅེས་དྲིས། ཧོ་སའེ་ཨེར་ཁ་ཏིའེ་ཨའོ་ཡིས་ཡ་ཡོ་ཅི་ཡང་མེད་
པར “ཁྱིའི་སྟུག་པ་དང་འདྲ་བོ་འདུག” ཅེས་ལན་བྱིན།
ཨ་ཕས་དེ་མ་ཉིད་དུ་ཁོ་ལ་འགྲམ་ལྕག་ཚ་ཐག་ཆོད་པ་ཞིག་གཞུས་སོང་བར། ཁྲག་
དང་མིག་ཆུ་ནི་ཁོའི་གདོང་ནས་མཉམ་པོར་ཐོན་ཡོང་། དགོང་མོ་དེར་པི་ལར་ཐེར་ནེ་ལས་
མུན་ནག་ཁྲོད་དུ་ལག་སྙོབ་བྱས་ཏེ་སྨན་གྱི་དམ་བེ་དང་རས་བཙལ་རྗེས། ཧྲན་ཅིན་ཁྲེ་ཏིང་
ཞེས་པའི་སྨན་བཀོལ་ནས་ཁོའི་སྐྲངས་ཞི་རུ་བཅུག་པར་མ་ཟད། ཁོ་ལ་བདེ་བ་སྟེར་ཡང་ཅ་
ཟིང་མི་བཟོ་རུ་འཇུག་པ་དང་། བརྩེ་དྲོན་བྱིན་པས་ན་ཟུག་མེད་པར་བཟོས་སོ། །ཁོ་གཉིས་
ནི་དེ་ལྟར་སེམས་པ་གའུ་ཁ་སྦྱོར་བྱུང་བར། དུས་ཡུན་རིང་བོ་མ་འགོར་བར་ཤེས་མེད་ཚོར་
མེད་ངང་ཤབ་ཤུབ་སྙིང་གཏམ་གླེང་མགོ་བརྩམས།
“ང་ནི་ཁྱོད་དང་ཁེར་རྐྱང་དུ་འདུག་འདོད།" ཁོས་མུ་མཐུད་ནས “ནམ་ཉི་མ་ཞིག་
ལ་ངས་འདི་དག་ཡོད་ཚད་མི་ཀུན་པོར་བཤད་རྒྱུ་ཡིན་པས། དེའི་དུས་འདི་ལྟར་ལྐོག་ལྐོག་
སུད་སུད་བྱེད་དགོས་དོན་མི་འདུག” ཟེར།
མོས་ཁོའི་སྤྲོ་བ་ཉམས་སུ་འཇུག་འདོད་མེད།
“དེ་འདྲ་ཡིན་ན་ཧ་ཅང་བཟང་།” མོས “གལ་སྲིད་ཁེར་རྐྱང་དུ་བསྡད་པར། ང་
ཚོས་གློག་ཞུ་བཀར་ཆོག་པས་ཕན་ཚུན་མཐོང་ཐུབ་ལ། རང་གིས་ཇི་ལྟར་འུར་རྒྱག་འདོད་
ན་དེ་ལྟར་བརྒྱབ་ཆོག་པར་བརྟེན། མི་གཞན་དག་ལ་ཁ་ཡ་བྱེད་དགོས་དོན་མེད། ཁྱོད་ཀྱིས་
ངའི་རྣ་རྩར་ཅི་ཞིག་བཤད་འདོད་པ་དེ་འཆད་རུང” ཞེས་སྨྲ་བར་བྱེད།
རེབ་དེའི་ལབ་གླེང་ནི་ཨ་ཕར་སོ་སྒྲ་སྒྲོག་པའི་འཁོན་སེམས་དང་འགྲོགས་ཤིང་། བརྩེ་
དུངས་ཐད་ཅི་དགར་བྱེད་པའི་རེ་སྨོན་དྲག་པོ་དང་བསྡོངས་པ་ལ། ཁོའི་ལུས་སྟེང་དུ་བབ་
བརླིང་གི་སྤོབས་སེམས་ཤིག་མཆེད་པ་བྱུང་། དེ་བས་ཁོས་དོན་གྱི་བྱུང་བར་རྨང་གདན་
ཏོག་ཙམ་ཡང་འདིང་བ་མེད་པར། ཡོད་ཚད་ཀྱི་ཡོད་ཚད་ཐད་ཀར་ནུ་བོ་ལ་བརྗོད་སོང་།
ཐོག་མའི་ཚེ་ན་ཨའོ་ལེ་ལི་ཡ་ནུའོ་ལ་ཉེན་ཁའི་འདུ་ཤེས་བྱུང་བར། ཕུ་བོའི་ཉེན་
བརྒྱུད་དེ་ནི་གོད་ཆག་འདྲེན་བྱེད་ཁོ་ན་ཞིག་ཏུ་བསམ་པ་ལས། དེའི་ནང་གི་འགུགས་
ཤུགས་ལྡན་པའི་ཆ་དེར་རྒྱུས་ལོན་བྱེད་མ་ཐུབ། ཕྱིས་སུ་ཕུ་བོ་ཡི་རེ་འདོད་ཀྱིས་རིམ་བཞིན་
ཁོ་རྟོགས་པ་སད་དུ་བཅུག ཁོས་ཕུ་བོས་བཤད་པའི་ཀྱག་ཀྱོག་མངའ་བའི་བྱུང་རིམ་ཕྲ་
རིབ་དེ་དག་ལ་གཟབ་ཉན་བྱས་ཤིང་། ཁོའི་སྡུག་བསྔལ་དང་སྤྲོ་བ་ལ་མཉམ་རོལ་བྱེད་དུས།
ཁོ་དང་མཉམ་པོར་དངངས་ཤིང་སྐྲག་པའི་མཚུངས་སུ་བདེ་སྐྱིད་ཀྱི་རོ་བྲོའང་མྱོང་བར་
མཛད། ཁོ་མཚན་ཞག་ཧྲིལ་པོར་གཉིད་པར་མི་འགྱུར་ཏེ། རང་གཅིག་པུ་མལ་ཁྲིའི་སྟེང་
ཉལ་ནས་སྡོད་པ་ནི་སོལ་མེ་སྟེང་ཉལ་བ་དང་འདྲ། དེ་ལྟར་བསྒུགས་ནས་ནམ་གསལ་བར་
ཕུ་བོ་ཕྱིར་ཡོང་ལ། ཁོ་གཉིས་ཀར་གཉིད་འདོད་མ་བྱུང་བར་ཁ་བརྡ་བྱས་ནས་མལ་ལས་
ལྡང་རག་བར་འདུག་པ་ཡིན། དུས་ཡུན་རིང་བོ་མ་འགོར་བར་ཁོ་གཉིས་ཀར་ཉོབ་མདངས་
མངོན་པར། ཨ་ཕའི་བཙོ་སྦྱངས་ཀྱི་ལག་རྩལ་དང་ཤེས་རབ་ལ་གུས་ཉམས་བྲི་ནས་ཁེར་
རྐྱང་གི་མུན་ཀློང་དུ་འཛུལ། “བུ་འདི་གཉིས་ཀར་གླེན་ཚུགས་མངོན་ནས་ཡོད།” ཝུའུ་
ཨེར་སུའོ་ལས་ད་དུང “ཕོ་བའི་ནང་དུ་འབུ་ཡོད་ཁོ་ཐག་རེད” ཅེས་ཀྱང་བཤད་བྱུང་། དེ་
བས་མོས་ཐུའུ་ཅིན་ཅེ་ཡི་ཧྲོབ་ཧྲོབ་ཀྱིས་རོ་ཁ་བའི་གདུ་སྨན་ཞིག་བསྐོལ་སོང་བར། བློ་
ཡུལ་ལས་འགོངས་པ་ནི་བུ་གཉིས་ཀྱིས་བཙན་ཚུགས་སྒོས་འཐུངས་ཟིན་ལ། ཉིན་གཅིག་
རིང་དུས་མཉམ་དུ་སྐྱག་གཞོང་ཐོག་ལན་གྲངས་བཅུ་གཅིག་ཏུ་ཙོག་པར། མདོག་ཟིང་སྐྱ་
ཡིན་པའི་སྐྱག་འབུ་འགའ་རེ་བཏང་བྱུང་། ཁོ་ཚོས་སྤྲོ་སེམས་འཁོལ་བའི་ངང་མི་རྣམས་ལ་
ངོམས་སོང་སྟེ། དེ་ལྟར་བྱེད་དོན་ཡང་ཝུའུ་ཨེར་སུའོ་ལས་ཁོ་ཚོའི་བློ་རྣལ་ལ་མི་འབབ་པ་
དང་ངལ་ཞིང་དུབ་པའི་རྒྱུ་མཚན་ངོ་མ་སྔོག་པ་ལས་གཡོལ་འདོད་ཁོ་ནའོ། །དེའི་དུས་ཨའོ་
ལེ་ལི་ཡ་ནུའོ་ཡིས་རྒྱུས་ལོན་ཐུབ་པར་མ་ཟད། ད་དུང་ཕུ་བོའི་དེ་འབྲེལ་གྱི་བརྒྱུད་རིམ་
ལ་མྱོང་བ་རྣལ་མ་ལེན་ཐུབ། རྒྱུ་མཚན་ལབ་ན་ཐེངས་ཤིག་ཕུ་བོས་གསལ་ཞིང་ལྷག་ལུས་
མེད་པར་ཁོ་ལ་དུངས་བརྩེ་ཡི་གསང་མཚར་སྤྲོས་བརྗོད་མཛད་པར། ཁོས་བར་ལ་གསབ་
ནས “དེ་ནི་ཅི་འདྲའི་ཚོར་བ་ཞིག་ཡིན་ནམ” ཞེས་དྲིས། ཧོ་སའེ་ཨེར་ཁ་ཏིའེ་ཨའོ་ཡིས་
དུས་ཐོག་ཏུ་ལན་བཏབ་དོན།
“ཕལ་ཆེར་ས་ཡོམ་བྱུང་བ་དང་འདྲ།”
ཟླ་དང་པོའི་གཟའ་ཕུར་བུ་ཡི་མཚན་མོའི་ཆུ་ཚོད་གཉིས་པའི་སྟེང་ཨ་མཱ་ལན་ཏ་སྐྱེས་
སོང་། མི་གཞན་དག་ཁང་བའི་ནང་མ་ཡོང་བའི་སྔོན་ལ། ཝུའུ་ཨེར་སུའོ་ལས་མོའི་ལུས་
ཧྲིལ་པོར་སྔོག་བཤེར་ཞིབ་མོ་ཞིག་བྱས། མོ་ནི་ཡང་ཞིང་རློན་ཤ་དོད་པས་རྩངས་པ་ཁ་རལ་
ཞིག་དང་གཉིས་སུ་མེད། ཡིན་ནའང་ལུས་ཀྱི་ཤ་ཚུགས་མཐའ་དག་མིའི་རིགས་དང་ཨ་ན་
མ་ན་ཡིན། ཨའོ་ལེ་ལི་ཡ་ནུའོ་ཡིས་རང་ཁྱིམ་དུ་མིས་གང་ཡོད་པ་མཐོང་བས། གཞི་ནས་
གསར་འགྱུར་དེའི་མཐིལ་རྟོགས། ཁོ་ནི་ཟིང་ལོང་དེའི་ཁྲོད་དུ་ཕྱིར་བུད་ནས་ཕུ་བོ་འཚོལ་
དུ་ཕྱིན། རྒྱུ་མཚན་བཤད་ན་ཁོ་ཆུ་ཚོད་བཅུ་གཅིག་གི་དུས་ནས་མལ་ཁྲི་དང་བྲལ་ཟིན་
པ་རེད། ཐག་གཅོད་དེ་ནི་ཚབ་ཚུབ་ཏུ་མངོན་པར། ཁོ་ལ་ཕུ་བོ་ཉིད་ཇི་ལྟར་པི་ལར་ཐེར་
ནེ་ལའི་ཉལ་ཁང་ནས་ཕྱིར་ཁྲིད་ཡོང་བའི་ཐད་འདང་རྒྱག་ཁོམ་མ་བྱུང་། ཁོ་ནི་ཁང་བའི་
མཐའ་རུ་སྐོར་བ་བརྒྱབ་ནས་ཆུ་ཚོད་འགའ་རེ་འགོར་ལ། ཁ་ཤུ་བཏབ་ནས་གསང་བརྡ་
བར་མེད་བསྟན། ནམ་གསལ་ལ་ཉེ་དུས་ཐབས་མ་བྱུང་བས་ཕྱིར་འགྲོ་དགོས་པར་གྱུར། ཨ་
མའི་ཁང་བའི་ནང་། ཁོས་ཧོ་སའེ་ཨེར་ཁ་ཏིའེ་ཨའོ་ཡིས་སྐྱེས་མ་ཐག་པའི་སྲིང་མོར་ཁ་
སློང་བ་མཐོང་ལ། བཞིན་རས་སུ་ལྷད་མེད་དྭངས་གཙང་གི་འཛུམ་དཀར་གྲོལ་ནས་ཡོད།
ཝུའུ་ཨེར་སུའོ་ལས་ལྷོད་འཇགས་ངང་ཉིན་བཞི་བཅུ་མ་ལོངས་ཙམ་དུ་ངལ་གསོས་
པའི་བར་དེར། ཅི་པུའུ་སའེ་པ་དེ་ཚོ་ཡང་བུད་ཡོང་། ཁོ་ཚོ་ནི་འཁྱགས་རྡོག་ཁྱེར་འོངས་
པའི་ཕྱོགས་འཁྱམས་སྒྱུ་རྩལ་པ་དང་རྩལ་རྩེད་རྩེ་བའི་འཁྲབ་སྟོན་པ་དེ་དག་རེད། མེར་ཅི་
ཡ་ཏེ་སི་ཡི་ཚོ་བ་དང་མི་འདྲ་ས་ནི། དེ་ཚོས་དུས་ཡུན་ཐུང་ངུའི་ནང་རང་ཉིད་ནི་སྔོན་ཐོན་
བརྒྱུད་སྒྲོག་བྱེད་མཁན་གྱི་ཕོ་ཉ་མ་ཡིན་པར། རོལ་རྩེད་འཚོང་མཁན་གྱི་ཚོང་པ་ཡིན་
ཚུལ་བསྟན་སོང་བ་དེ་ཡིན། ཁོ་ཚོས་ཁྱེར་ཡོང་བའི་འཁྱགས་རྡོག་སོགས་ཀྱང་འཚོ་བའི་
ནང་ཇི་ལྟར་བཀོལ་སྤྱོད་བྱེད་པར་ཁྱབ་འདེད་བྱེད་པ་མིན་ཏེ། རྟ་རྩེད་རུ་ཁག་གི་མཚར་
དངོས་ཁོ་ནར་ངོས་འཛིན་བཞིན་ཡོད། རེབ་འདིའི་ཁྱད་འཕགས་ཀྱི་དངོས་པོའི་ནང་
འཕུར་བར་ནུས་པའི་ས་གདན་ཞིག་འདུག་པར། ཁོ་ཚོས་དེ་ཡང་འགྲིམ་འགྲུལ་འཕེལ་
རིམ་ནང་གི་མཛད་རྗེས་གཙོ་བོ་ཞིག་ཏུ་མི་ལྟ་བར། ཉི་མ་འཕུད་ཐབས་ཀྱི་རྩེད་ཆས་སུ་
ངོས་བཟུང་ནས་མཚམས་སྦྱོར་བྱས་འགྲོ། མཚར་མི་དགོས་པར། མི་རྣམས་ཀྱིས་རང་ཁྱིམ་
དུ་སྦས་ཡོད་པའི་གསེར་སྒོར་མཐའ་མ་བརྐོས་ནས། གྲོང་སྡེའི་ནང་གི་ཁང་ཀླད་ནས་
འཕུར་ཐུབ་པའི་བརྒྱུད་རིམ་ཐུང་ངུ་དེར་བརྗེས་ན་འདོད་བྱུང་། མི་ཚོགས་ཀྱི་ཟིང་ལོང་
ཆེ་བའི་ཡོལ་བ་དེ་གཡར་ནས། ཧོ་སའེ་ཨེར་ཁ་ཏིའེ་ཨའོ་དང་པི་ལར་གཉིས་ཀྱིས་ཡིད་
ཚིམས་པའི་ཁེར་བགྲོད་ཀྱི་དུས་བཟང་ཞིག་མྱོང་ཐུབ་པར་གྱུར། ཁོ་ཚོ་ནི་མི་ཚོགས་དབུས་
ཀྱི་ཆེས་བདེ་སྐྱིད་ལྡན་པའི་དགའ་རོགས་སུ་མངོན་པ་ལས་གཞན། བརྩེ་དུངས་ནི་མཚན་
མོའི་དུས་སུ་མུན་ཀློང་ནས་སྨྱོ་ལས་དང་དུས་ཐུང་གི་བདེ་བར་བལྟས་ན་བདེ་མཐུན་དང་
ཟབ་བརླིང་ཡིན་པའི་ཚོར་བ་སྐྱེས་མགོ་བརྩམས། ཡིན་ནའང་པི་ལར་གྱིས་རྨི་ལམ་སྐྱིད་
པོ་དེའི་ནང་རྡོ་བ་འཕངས་སོང་། མོ་ནི་འགྲམ་དུ་མངོན་པའི་ཧོ་སའེ་ཨེར་ཁ་ཏིའེ་ཨའོ་ཡི་
བརྩེ་དྲོད་ཀྱིས་བཟི་རུ་བཅུག་བྱུང་བར། ནོར་འཛོལ་གྱི་རྣམ་པ་དང་དུས་བབ་བདམས་པ་
སྟེ། སྐད་ཆ་ཚིག་རྐང་གཅིག་གིས་ཁོའི་འཇིག་རྟེན་ནི་མགོ་རྟིང་བསློགས་པར་གྱུར། “ད་
ལྟ་ཁྱོད་ནི་ངེས་དོན་གྱི་སྐྱེས་པར་ཆགས་ཟིན།” མོས་དེ་ལྟར་བརྗོད་པའི་ནང་དོན་ཕ་རོལ་
པོས་གོ་མ་སོང་སྙམ་པ་ལ། བསྐྱར་དུ་གསལ་ཐག་ཆོད་པའི་སྒོ་ནས་འདི་ལྟར་འགྲེལ་བཤད་
གནང་འོང་།
"ཁྱོད་ལ་བུ་ཡོད་སོང་།"
ཉི་མ་འགའ་རེ་རྒྱུན་མཐུད་ནས་ཧོ་སའེ་ཨེར་ཁ་ཏིའེ་ཨའོ་རང་ཁྱིམ་གྱི་སྒོའི་ཕྱི་རུ་
གོམ་པ་གཅིག་ཀྱང་སྤོ་མ་ནུས། ཐབ་ཚང་ནང་པི་ལར་གྱི་ཁང་བའི་ཀླད་ཀྱི་སོ་ཕག་ཀྱང་
སྒུལ་འདྲ་བཟོ་བའི་དགོད་སྒྲ་ཐོས་ཐེངས་རེར། ཁོ་དེ་མ་ཉིད་དུ་ཚོད་ལྟ་ཁང་ནང་འཛུལ་
འགྲོ། དེ་གའི་གསེར་བཙོ་སྦྱངས་བྱེད་སྤྱད་ཀྱི་འཕྲུལ་ཆས་ནི་ཝུའུ་ཨེར་སུའོ་ལའི་དགའ་
སྟོན་རྟེན་འབྲེལ་ཞུས་འོག་བསྐྱར་དུ་གསོན་ཤུགས་རྒྱས་འདུག ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡས་སྤྲོ་སེམས་ཆེན་པོས་ལམ་ལོག་ཏུ་ཕྱིན་ནས་ཕྱིར་ལྡོག་པའི་བུ་
ཁོ་དང་ལེན་བྱས་ཐོག ཁོ་ཁྲིད་དེ་རང་གིས་གཞི་ནས་མགོ་བརྩམས་ཟིན་པའི་གསེར་
འགྱུར་རྩི་ལ་འཚོལ་རྟོག་བྱེད་པའི་བྱ་བའི་སྒོ་མོར་ཞུགས། ཉིན་ཞིག་གི་ཕྱི་དྲོ། འཕུར་བར་
བྱེད་པའི་ས་གདན་གྱི་ཁ་ལོ་བསྒྱུར་མཁན་གྱིས་ཅི་པུའུ་སའེ་པ་དང་བྱིས་པ་འགའ་ཁུར་
དུ་བཏེགས་ནས་ཚོད་ལྟ་ཁང་གི་སྒེའུ་ཁུང་ཁ་བརྒྱུད་ནས་སྐྱོད་སྐབས། དེ་ཚོས་ས་གདན་
གྱི་གཞི་རུ་དགའ་སྤྲོའི་ངང་ལག་པ་གཡུག་ནས་གུས་སེམས་མཚོན་པ་ལ། བུ་གཉིས་ཀྱི་
སེམས་པ་དེ་མལ་དུ་དྲངས་ཟིན་ནའང་། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་
མིག་གིས་ལན་གཅིག་ཀྱང་ལྟ་བར་མི་བྱེད། “ཁོ་ཚོ་རྨི་ལམ་རྨི་རུ་སོང་ཞིག” ཁོས “མ་
འོངས་པའི་དུས་ནང་ང་ཚོ་ཚན་རིག་གི་རྣམ་པར་བརྟེན་ནས་ཁོ་ཚོའི་ཉམ་ང་བའི་མལ་
འགེབ་རས་ལ་བརྟེན་ནས་འཕུར་བ་ལས་མཐོ་སར་བསྐྱོད་དགོས” ཞེས་ཀྱང་ཟེར། ཧོ་
སའེ་ཨེར་ཁ་ཏིའེ་ཨའོ་ཡིས་ཨ་ཕའི་བཞེད་པ་ལ་མོས་པའི་བཟོ་འདྲ་སྟོན་པར་བྱེད་ཀྱང་།
དོན་ངོ་མར “མཚན་ཉིད་རིག་པའི་སྙིང་བོ” ཡི་འདྲེན་ཤུགས་ལ་རྒྱུས་ལོན་བྱེད་ཐུབ་མེད་
དེ། ཁོའི་མིག་ནང་དུ་དེ་ནི་ལེགས་པོར་མ་གྲུབ་པའི་དམ་བེ་དང་ཡང་དག་མཚུངས། ཁོ་
ལ་ཆ་བཞག་ན་རང་གི་སེམས་དོན་དེ་སྤྱུགས་མི་ཐུབ་སྟེ། ཟ་མ་ཟ་མི་འདོད་ལ་གཉིད་ཀྱང་
མི་ཁུགས་པར་མ་ཟད། གཤིས་ཀའང་རྩུབ་པོར་གྱུར་ཚུལ་ནི། ཨ་ཕས་ལས་་ཀ་སྒྲུབ་དུས་
བསམ་ཐོག་ལ་མི་ཡོང་བའི་དུས་དང་འདྲ། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་
ཁོའི་སྦྱོར་བ་རྒྱུན་ལྡན་མིན་པ་མཐོང་བར། ཁོས་བཙོ་སྦྱངས་ཀྱི་ལག་རྩལ་ལ་བློ་གཏད་རྒྱུ་
ཐལ་དྲགས་སོང་སྙམ་པ་ལ། ཚོད་ལྟ་ཁང་ནང་གི་ལས་ཀ་དེ་དང་གྱེས་པར་བྱས། ཨའོ་ལེ་
ལི་ཡ་ནུའོ་ཡིས་ཕུ་བོར་མནར་གཅོད་གཏོང་བྱེད་དེ། གསེར་འགྱུར་རྩི་འཚོལ་བའི་ཆ་དང་
འབྲེལ་བ་ཡེ་མེད་པ་རྟོགས་ནའང་། དོན་ངོ་མ་དེ་ཁོས་བརྗོད་ཐབས་བྲལ། ཡར་སྔོན་གྱི་བློ་
སྙིང་བྲང་གསུམ་གཏོད་པའི་ཆ་ནི་ཕྱིར་ལྡོག་མེད་པར་བུད་སོང་བ་དང་། ལས་གྲོགས་ཀྱི་
འབྲེལ་བ་དེ་དགྲ་ཟླའམ་སྨྲ་མེད་ཀྱི་རྣམ་པ་རུ་གྱུར་པར་བརྟེན། ཁོས་ཁེར་རྐྱང་ལ་རེ་བཞག་
མཛད་ཅིང་། འཇིག་རྟེན་སྟེང་ལ་འཁོན་འགྲས་བྱེད་པ་དེས་ཁོའི་སེམས་པར་སོ་འབྲད་
རྒྱག་པར་བྱས། ཉིན་ཞིག་གི་དགོང་མོ། ཁོ་ནི་སྔར་རྒྱུན་དང་ཆ་འདྲ་བར་མལ་ལས་ལངས་
སོང་། ཡིན་ནའང་པི་ལར“ཐེར་ནེ་ལ་ཚང་དུ་མ་ཕྱིན་པར། ཚོང་ཁྲོམ་དུ་འུར་རྒྱག་པའི་མི་
ཚོགས་ཀྱི་ཀློང་དུ་ཞུགས། ཁོ་མཛེས་ཤིང་རིགས་མི་གཅིག་པའི་རྩེད་ཆས་ཡོད་ས་བརྒྱུད་
ནས་ཆས་ཀྱང་། དངོས་པོ་སྣ་གཅིག་གིས་ཀྱང་ཁོའི་ཡིད་ཀྱི་དང་བ་འདྲེན་མ་ནུས། ཆེས་
མཐའ་མར་ཁོའི་རྣམ་རིག་ནི་འགྲེམ་སྟོན་བྱེད་སྤྱད་མ་ཡིན་པའི་དངོས་པོ་ཞིག་གི་སྟེང་དུ་
ལྷུང་། དེ་ནི་ལོ་ན་ཆེས་གཞོན་པའི་ཅི་པུའུ་སའེ་པའི་བུ་མོ་ཞིག་ཡིན་ཏེ། བྱིས་པ་ཞིག་རེད་
ཅེ་ནའང་མི་ཆོག་པ་མེད་ཅིང་། ལུས་སྟེང་གི་ཤེལ་གྱི་ཕྲེང་བའི་སྦྲེལ་ཐིག་གིས་མོའི་རྐེད་པ་
སྒུར་དུ་བཅུག་ནས་ཡོད། དེ་ནི་ཧོ་སའེ་ཨེར་ཁ་ཏིའེ་ཨའོ་ཡིས་ཚེ་འདིར་མཐོང་བའི་ཆེས་
ལྟ་ན་སྡུག་པའི་བུ་མོ་རང་ཡིན། མོས་བར་དེར་མི་ཚོགས་ཀྱི་དབུས་སུ་མི་ཞིག་གིས་ཕ་མར་
དྲིན་གཟོ་མ་བྱས་པའི་འབྲས་བུར་སྦྲུལ་ཆེན་དུ་འགྱུར་བཞིན་པའི་ཡ་ང་བའི་སྐྱོ་གར་ལ་ལྟ་
བཞིན་མཆི།
ཧོ་སའེ་ཨེར་ཁ་ཏིའེ་ཨའོ་ཡིས་མིག་སྔུན་གྱི་ལྟད་མོར་ལྟ་འདོད་མ་བྱུང་། སྦྲུལ་འགྱུར་
གྱི་མི་ལ་འདྲི་གཅོད་མུ་མཐུད་དུ་བྱེད་ཀྱིན་ཡོད་པར། ཁོ་ནི་མི་ཚོགས་ཀྱི་བར་དུ་བཙངས་
ནས་རུ་སྟར་དང་པོ་རུ་སྣང་བའི་ཅི་པུའུ་སའེ་པའི་བུ་མོ་དེའི་གཞུག་ཏུ་ལངས་ནས་བསྡད།
ཁོ་མོ་ལ་གཏད་ནས་ལངས་པར། བུ་མོ་གཡོལ་བསམ་དུས་ཁོ་མུ་མཐུད་དུ་བཙངས་ཏེ་
བསྡད། དེ་བས་མོར་ཚོར་སྣང་བྱུང་བ་ན། འགུལ་ཙམ་ཡང་མི་བྱེད་པར་ཁོ་ལ་ཁེན་ཡོང་
བ་དང་། འཇིགས་ཤིང་སྐྲག་པས་འདར་ཡོམ་བྱེད་བཞིན་ཏེ། དངོས་ཡོད་དེར་ཡིད་མི་ཆེས
པའི་ཚུལ་དུ་བདོག ཆེས་མཐའ་མར་མོས་ཁ་ཕྱིར་འཁོར་ནས་ཁོར་ལན་གཅིག་བལྟས་
སོང་ལ། བཞིན་རས་སུ་འཛུམ་མདངས་འདར་སིག་རྒྱག་པ་ཞིག་མངོན་དུ་བཅུག བར་
སྐབས་དེར་ཅི་པུའུ་སའེ་པའི་མི་གཉིས་ཀྱིས་སྦྲུལ་མི་དེ་གཟེབ་ཆེ་བ་ཞིག་གི་ནང་དུ་བཅུག་
རྗེས་རས་གུར་ནང་ཁྱེར་ཕྱིན་པར། ལེ་ཚན་མདོ་འཛིན་བྱེད་མཁན་གྱི་མི་དེས་འདི་ལྟར་
དྲིལ་བསྒྲགས་བྱས་ཡོང་།
“སྲས་མོ་རྣམ་པ་དང་སྐུ་ཞབས་ལྷན་རྒྱས་ལགས། ད་ལྟ་ང་ཚོས་འཇིགས་སུ་རུང་
བའི་ལྟད་མོ་ཞིག་སྟོན་རྒྱུ་ཡིན། བུད་མེད་ཅིག་གིས་བལྟ་མི་རུང་བའི་དངོས་པོར་བལྟས་
པས། ཆད་པ་གཅོད་སླད། བགྲང་བྱ་བརྒྱ་དང་ལྔ་བཅུའི་ནང་གི་མཚན་མོ་རེ་རེའི་དུས་ཚོད་
འདིའི་ནང་མོའི་སྐེ་གཅོད་དགོས་པ་རེད།”
ཧོ་སའེ་ཨེར་ཁ་ཏིའེ་ཨའོ་དང་བུ་མོ་གཉིས་ཀྱིས་སྐེ་གཅོད་པའི་འཁྲབ་ཚན་དེར་མ་
བལྟས། ཁོ་གཉིས་ཀ་མོའི་རས་གུར་ནང་དུ་འཛུལ། གྱོན་ཆས་འཕུད་ཞོར་བཟོད་བསྲན་
མི་ཐུབ་པའི་ཚུལ་དུ་མཆུ་འདབ་སྦྱར། བུ་མོས་ལུས་སྟེང་གི་ཤེལ་གྱི་ཕྲེང་བའི་རྒྱུན་ཐག་
བཀྲོལ་རྗེས། མཐའ་ཀར་མེ་ཏོག་དྲུབས་པའི་རྔུལ་ལེན་ལས་གཞན། ཁོག་སྟོད་སྡོམ་བྱེད་ཀྱི་
བྲང་ཁེབས་ཕན་འབྲས་མེད་པ་དེ་བཅས་ཕུད་པའི་མཐའ་ལ། ཕྱིར་མངོན་པའི་ལུས་པོ་ནི་
སྣང་མེད་དུ་བཞག་ཆོག་ཆོག་རེད། དེ་ནི་སྐམ་ཞིང་རིད་པའི་སྨན་ཆུང་ཞིག་སྟེ། མྱོས་བུམ
ཡང་མགོ་སྨིན་མ་ཐག་པའི་ཚུལ་དུ་བདོག་པ་དང་། རྐང་བ་གཉིས་ནི་ཧོ་སའེ་ཨེར་ཁ་ཏིའེ་
ཨའོ་ཡི་དཔུང་བའི་སྦོམ་ཕྲ་ལས་མི་འདུག ཡིན་ནའང་མོ་བློ་བརྟན་པ་དང་ཚ་བ་རྒྱས་
སྟངས་ཀྱིས་ལུས་པོ་ཉམ་ཆུང་བའི་ཁ་དེ་སྐོང་ཐུབ་པར་གྱུར་ཡོད། འོན་ཀྱང་ཧོ་སའེ་ཨེར་
ཁ་ཏིའེ་ཨའོ་ཡིས་མོ་ལ་ཕྱིར་སྦྱིན་བྱེད་ཐབས་མ་བྱུང་སྟེ། རྒྱུ་མཚན་ནི་ཁོ་ཚོ་སྡོད་ས་དེ་
སྤྱི་སྤྱོད་ཀྱི་རས་གུར་ཞིག་ཡིན་པར། ཅི་ཕུའུ་སའེ་པའི་མི་དག་གིས་རྟ་རྩེད་ཀྱི་ཡོ་ཆས་
ཅི་རིགས་བཟུང་ནས་རང་རང་གི་ལས་ཀར་བྲེལ་བཞིན་ལ། ཁ་ཤས་མལ་ཁྲིའི་འགྲམ་དུ་
ལངས་བསྡད་དེ་ཤོ་མིག་ཚུར་གཡུག་པར་བྱེད། རས་གུར་གྱི་དཀྱིལ་དབུས་སུ་བཙུགས་པའི་
ཀ་བའི་ངོས་སུ་མར་མེ་ཞིག་བཀལ་སྣང་བར་འོད་གསལ་བོ་ནི་ཕྱོགས་བཞིར་ཁྱབ། བརྩེ་
བྱིལ་བགྱི་བའི་བར་གླགས་སུ། ཧོ་སའེ་ཨེར་ཁ་ཏིའེ་ཨའོ་ནི་གཅེར་བུར་མལ་ཁྲིའི་སྟེང་
ཉལ་ནས་ལུས་པོ་ཕྱོགས་སུ་རྐྱོང་བ་ལས་གཞན་ཅི་ཡང་བྱེད་མི་ཤེས་པར་གྱུར། ཡིན་ཡང་
བུ་མོ་དེས་མུ་མཐུད་དུ་ཁོ་འགུགས་ཅི་ཐུབ་བྱས་འདུག ཅང་མ་འགོར་བར་དེ་གར་ལུས་པོ་
རྒྱུགས་པའི་ཅི་པུའུ་སའེ་པའི་སྐྱེས་མ་ཞིག་བུད་ཡོང་བ་དང་། མོ་དང་འགྲོགས་པའི་སྐྱེས་
པ་དེ་ནི་རྟ་རྩེད་རུ་ཁག་གི་མིན་ལ། གྲོང་སྡེའི་ནང་གི་མི་ཡང་མ་རེད། ཁོ་གཉིས་ཀྱིས་མལ་
ཁྲིའི་འགྲམ་དུ་ལྭ་བ་འཕུད་སོང་སྟེ། མོས་བསམ་བཞིན་མ་ཡིན་པར་ཧོ་སའེ་ཨེར་ཁ་ཏིའེ་
ཨའོ་ལ་ལན་གཅིག་བལྟས་ཤིང་། དེ་ནས་ཚ་འོད་འཁྱུག་པའི་མིག་མདངས་ཀྱིས་ཁོའི་ངལ་
དུ་གསོ་བའི་མཛེས་སྡུག་གི་གཅན་གཟན་དེར་ལྟ་བར་བྱེད།
“གསར་བུ།” མོས་སྐད་ཤུགས་ཆེན་པོའི་ངང “དཀོན་མཆོག་གིས་ཁྱོད་ཀྱི་དེ་སྲུང་
སྐྱོབ་གནང་བར་མཁྱེན” ཞེས་སྨྲས་འོངས།
ཧོ་སའེ་ཨེར་ཁ་ཏིའེ་ཨའོ་ཡི་གྲོགས་མོས་ཁོ་ཚོར་རང་ཉིད་ལ་ཕོག་ཐུག་མི་བཟོ་རོགས་
ཞེས་ལབ་པར། ཁོ་གཉིས་ཀའང་དེ་གར་ཉལ་སོང་སྟེ། རང་གཉིས་ཀའི་མལ་ཁྲིར་གཏད་ནས་
ཉལ་བྱུང་། ཕ་རོལ་པོའི་དགའ་སྐྱིད་ཀྱིས་ཧོ་སའེ་ཨེར་ཁ་ཏིའེ་ཨའོ་ཡི་འདོད་པ་བསླངས་
ཙ་ན། ཁོས་རེག་ཙམ་བྱས་མ་ཐག བུ་མོ་ཡི་རུས་སྒྲོམ་ཡོངས་སུ་ཐོར་འདྲ་བཟོས། དེ་ནི་
ཏུའོ་སྨི་ནུ་ཀུའོ་ཡི་ཤོན་པད་ཤག་ཤག་ཤག་གྲག་པ་དང་ཆ་མཚུངས་ཏེ། མོའི་སྐྱི་ལྤགས་ཀྱང་
དཀར་ཞིང་སྐྱ་བའི་རྔུལ་ཆུའི་ནང་ཡོངས་སུ་ཞུ་བ་དང་དབྱེར་མ་མཆིས་ལ། མིག་ནང་མཆི་
ཞག་འཁོར་བར་མ་ཟད། ལུས་ཧྲིལ་པོ་ལས་སྐྱོ་ཞིང་སྡུག་པའི་འཁུན་སྒྲ་མཆེད་པ་དང་།
ཁྱེར་བསགས་བྱེ་འདམ་གྱི་དྲི་མ་སྲབ་བུ་ཞིག་ཀྱང་འཐུལ་སོང་། ཡིན་ནའང་མོའི་བརྟན་
བརླིང་གི་གཤིས་ཀ་དང་བཀུར་འོས་ཀྱི་དཔའ་སྤོབས་ལ་བརྟེན་ནས་ཕོག་རྡེབ་དེའི་ཤུགས་
ཐེག་པར་གྱུར། ཧོ་སའེ ་ཨེར་ཁ་ཏིའེ་ཨའོ་ཡི་ཚོར་བར་རང་གི་ལུས་པོ་མཁའ་ལ་གཡེངས་
ཏེ་བདེ་བའི་ཞིང་ཁམས་ཤིག་ཏུ་བསྙེགས་ཤིང་། སེམས་པ་ནི་བརྩེ་ཞེན་དགའ་རོལ་གྱི་ཆུ
མགོ་ནང་དུ་བཞུས་འདྲ་བྱུང་། དེ་ལས་ཐོབ་པའི་བརྩེ་འདོད་ཀྱང་བུ་མོ་ཡི་རྣ་སྒོར་ལུད་པའི་
མཐའ་ལ། མོའི་ཁ་ནང་གི་སྐད་ཆར་གྱུར་ནས་ལབ་བརྡོལ་བར་མེད་འབྱིན་པར་བྱེད། ཉིན་
མོ་དེ་ནི་གཟའ་ཕུར་བུ་ཞིག་སྟེ། གཟའ་སྤེན་པ་ཡི་དགོང་མོ་སླེབས་དུས། ཧོ་སའེ་ཨེར་ཁ་
ཏིའེ་ཨའོ་ཡིས་རང་གི་མགོ་ལ་རས་དམར་པོ་ཞིག་དཀྲིས་རྗེས། ཅི་པུའུ་སའེ་པ་རྣམས་དང་
འགྲོགས་ནས་བུད་སོང་།
ཝུའུ་ཨེར་སའོ་ལས་ཁོ་མི་འདུག་པ་མཐོང་བས་གྲོང་སྡེའི་ནང་ཧྲིལ་པོར་བཙལ། ཅི་
པུའུ་སའེ་པའི་རས་གུར་ཕུབ་པའི་གནས་ཀྱི་མེ་ཕུང་དག་ད་ནི་གཞིལ་ལ་ཉེ་བས། ཤུལ་གྱི་
སོལ་བའི་ནང་དེར་དུ་བ་ཐོལ་ཐོལ་ཞིག་ལས་ཅི་ཡིང་མཐོང་རྒྱུ་མི་འདུག གད་སྙིགས་ཀྱི་
ཕུང་བོ་ནི་གོ་མཚམས་མེད་པར་བསྐྱུར་ནས་ཡོད། གད་སྙིགས་ཁྲོད་ཤེལ་གྱི་ཕྲེང་བ་འཚོལ་
བཞིན་པའི་མི་ཞིག་གིས་མོར་བཤད་རྒྱུར། སྔ་དགོང་མོ་མོའི་བུ་ནི་རྟ་རྩེད་ཚོགས་པ་ཡི་མི་
ཚོགས་ཁྲོད་ཞུགས་འདུག་སྟེ། འཁོར་ལོ་གཅིག་ཅན་གྱི་ཤིང་རྟ་དེད་ནས་སྦྲུལ་མི་འཇུག་
སའི་གཟེབ་ཆེ་བ་དེ་འཇོག་གིན་འདུག་ཟེར། “ཁོ་ནི་ཅི་པུའུ་སའེ་པ་དང་འགྲོགས་ནས་
བྲོས་སོང་།” མོས་ཁྱོ་གར་དེ་སྐད་སྨྲས་ནའང་། ཕ་རོལ་པོ་བུ་གར་སོང་ཆ་མེད་དུ་གྱུར་པའི་
ཆར་དངངས་ཚུབ་ཉག་ཙམ་ཡང་སྐྱེས་མ་བྱུང་།
“ངོ་མ་ཡིན་ན་བཟང་འདུག” ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་དེ་
ལྟར་བཤད་པ་དང་། ཞིབ་རྫའི་ནང་གྲངས་མེད་པར་རྡུལ་དུ་བརླགས་ཤིང་ཡང་བཙོ་སྦྱངས་
བྱས་ལ། དེ་ནས་ཡང་རྡུལ་དུ་བརླགས་པའི་རྒྱུ་ཆ་རྡུལ་རློག་བྱེད་ཞོར་དུ “དེ་ལྟ་ན་ཁོ་ལག་
ཆགས་ནས་མི་རུ་འགྱུར་ངེས་པ་ཡིན” ཞེས་ཀྱང་ལབ་འོངས།
ཝུའུ་ཨེར་སུའོ་ལ་ཕྱི་རུ་ཕྱིན་ཏེ་ཅི་པུའུ་སའེ་པ་རྣམས་ཕྱོགས་གང་དུ་སོང་བ་རྩད་
བཅད། གཞན་གྱིས་མཛུབ་སྟོན་བྱས་པ་ལྟར་འགྲོ་ཞོར་དང་འདྲི་ཞོར་བྱས་ལ། ད་དུང་ཁོ་
ཚོའི་རྗེས་ཆོད་པར་ཡིད་ཆེས་ཀྱིས་ཁེངས། མོ་ནི་གྲོང་སྡེ་དང་རིང་ནས་རིང་དུ་གྱེས། དེར་
རང་ཉིད་ཐག་རིང་ཞིག་ཏུ་སླེབས་འདུག་ཚུལ་ཤེས་པ་ན། ཡིད་ཀྱི་གཏིང་ཞིག་ནས་ཁ་ཕྱིར་
འཁོར་འདོད་མ་བྱུང་། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡར་མཚོན་ན་དགོང་
མོའི་ཆུ་ཚོད་བརྒྱད་པའི་སྟེང་ཨ་མཱ་ལན་ཏ་ཆུང་བ་ངུས་ནས་སྐད་འགགས་པ་ཐོས་པར།
རྒྱུ་ཆ་མལ་ཁྲིའི་སྟེང་དུ་བཞག་ནས་ཕར་ཕྱིན་ཏེ་བལྟས་ཚེ་ཆུང་མ་བོར་ཟིན་པ་གཞི་ནས་
ཚོར། ཆུ་ཚོད་འགའ་རེ་འགོར་མཚམས་སུ། ཁོས་ཆས་དག་སྤྲས་ཚར་བའི་རུ་དཔུང་ཞིག་
རྩ་འཛུགས་བྱས་སོང་བ་དང་། ཨ་མཱ་ལན་ཏ་ལ་ནུ་མ་བསྣུན་འདོད་པའི་བུད་མེད་ཅིག་
བཙལ་ཏེ་བུ་མོ་བཅོལ་རྗེས། རྡོག་ཐོན་བྱུང་ནས་ཕྱོགས་ཀུན་ཏུ་ཆུང་མའི་རྗེས་ཤུལ་བཙལ་
བ་ལ། ཨའོ་ལེ་ལི་ཡ་ནུའོ་ཡང་རྗེས་འབྲངས་ནས་ཕྱིན། སྐྱ་རེངས་ཀྱི་སྐྱ་མདའ་གཏོང་ལ་ཉེ་
སྐབས་སུ། ཆ་མེད་ཀྱི་སྐད་ཆ་ལབ་མཁན་གཞིས་སྡོད་ཉ་པས་ལག་བརྡ་བརྒྱུད་ནས་ཁོ་ཚོར་
དེ་འདྲའི་མི་ཞིག་བརྒྱུད་ཚུལ་མ་མཐོང་ཟེར། དེ་ལྟར་ངལ་བ་བསྐྱེད་ནས་ཉིན་གསུམ་ལ་
བཙལ་མཚམས་སུ། ཁོ་ཚོ་ཕྱིར་གྲོང་སྡེའི་ནང་ལོག
དེའི་ཕྱིས་ཀྱི་གཟའ་འཁོར་དུ་མའི་རྗེས་སུ། ཧའོ་སའེ་ཨེར་ཁ་ཏིའེ་ཨའོ་པུའུ་ཨེན་
ཏིའེ་ཡ་ནི་སྐྱོ་ཕམ་ཀྱི་རྫུབ་ཏུ་བྱིང་། ཁོས་ཨ་མ་ཡི་འགན་འཁྲི་དང་དུ་བླངས་ནས་ཨ་མཱ་
ལན་ཏ་ཆུང་བར་བདག་སྐྱོང་བྱས། མོར་ཁྲུས་བརྒྱབ་ཅིང་ལྭ་བ་བཀྲུས་པར་མ་ཟད། ཉིན་
རེར་ཐེངས་བཞི་ལ་ནུ་མ་བསྣུན་དུ་འགྲོ་དགོས། མཚན་མོའི་དུས་སུ་མོར་ཝུའུ་ཨེར་སུའོ་ལ་
ཡིས་ལེན་མི་ཤེས་པའི་བྱིས་གླུའང་ལེན་པར་བྱེད། རེབ་ཅིག་པི་ལར་ཐེར་ནེ་ལས་རང་རྟོག་
སྒོས་ཝུའུ་ཨེར་སུའོ་ལ་ཕྱིར་མ་ཡོང་བའི་སྔོན་དུ་ཁྱིམ་དེའི་ལས་ཀ་གཉེར་རྒྱུའི་བསམ་ཚུལ་
བསྟན། ཨའོ་ལེ་ལི་ཡ་ནུའོ་ཡིས་ལས་མ་དག་པའི་ཆ་ལ་ཆེས་སྐྱེན་པའི་ཁྱད་མཚར་གྱི་ཐད་
ཚོར་དེར་གཞི་བཅོལ་བས། མོ་ཁྱིམ་སྒོར་འཛུལ་བའི་སྐད་ཅིག་མ་དེར་བློ་རིག་གསལ་ལྷང་
ངེར་སོང་། ཁོའི་ཚོར་ཤེས་སུ་ཕུ་བོ་བྲོས་པ་དང་མཐུད་ནས་ཨ་མ་བོར་བ་མཐའ་དག་མོ་དང་
འབྲེལ་བ་ཡོད་པར་སྙམ། ཚུལ་དེ་ད་ནི་འགྲེལ་བཤད་བྱེད་ས་མི་འགྲོ་བར་བརྟེན། མོ་ལ་
ཁ་མི་བསྲེ་བ་དང་དགྲ་ཟླ་མ་རུངས་པའི་ཆ་རུ་བཞག་སོང་བར། མོ་ཡང་མཚམས་དེ་ནས་
བཟུང་ཁྱིམ་དེར་ཡོང་མ་ཐུབ།
དུས་ཚོད་ཀྱིས་ཡོད་ཚད་སྔར་བཞིན་བསྐྱར་གསོ་བྱས་བྱུང་། ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡ་དང་བུ་གཉིས་ཀ་དུས་ནམ་ཞིག་ཡིན་པ་མི་གསལ་ཡང་། བསྐྱར་དུ་
ཚོད་ལྟ་ཁང་ནང་དུ་བུད་ཡོང་། ཁོ་ཚོས་ས་རྡུལ་ཕྱགས་ཤིང་མེ་ཐབ་གསོས་ལ། མལ་ཁྲིའི་
སྟེང་ཟླ་བ་དུ་མར་བསྙལ་བའི་རྒྱུ་ཆ་དག་བླངས་ནས་སླར་ཡང་སེམས་རྣལ་ལ་ཕབ་ནས་
ལས་ཀ་སྒྲུབ་མགོ་བརྩམས། དེར་ལྕང་ལྕུག་གིས་བསླེས་པའི་གཟེབ་སྣོད་ཆུང་བའི་ནང་ཉལ་
ནས་ཡོད་པའི་ཨ་མཱ་ལན་ཏས་ཀྱང་མཚར་བའི་ཉམས་ཀྱིས་ཨ་ཕ་དང་ཕུ་བོས་དངུལ་ཆུའི་
རླངས་པ་ཐོལ་ཐོལ་བྱེད་པའི་ཁང་བའི་ནང་རྣམ་དག་སེམས་ཀྱིས་ལས་ཀ་སྒྲུབ་པའི་ངང་
ཚུལ་ལ་བལྟས་འདུག སྒྲོམ་གཞིའི་སྟེང་བསྐྱུར་ནས་དུས་ཡུན་རིང་བོ་འགོར་བའི་དམ་བེ་
ཞིག་ཡོད་པ་གློ་བུར་ཇེ་ལྗིད་དུ་སོང་ནས་བསྣུར་མི་ཐུབ་ལ། ལས་ཀ་བྱེད་སའི་སྟེགས་བུའི་
སྟེང་ཆུ་ཟངས་པ་གང་འདུག་པའང་མེ་མ་བྱིས་པར་ཆུ་ཚོད་ཕྱེད་ཀར་གདུས་མཐར་གཅིག་
ཀྱང་མ་ལྷག་པར་རླངས་པར་གྱུར། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་དང་བུ་
གཉིས་ཀས་ཚུལ་དེ་དག་ལ་ལྟ་བཞིན་སྤྲོ་བ་དང་འཇིགས་སྐྲག་མཉམ་པོར་འཕེལ། ཁོ་ཚོས་
དེ་དག་ལ་འགྲེལ་བཤད་རྒྱག་མ་ཐུབ་སྟེ། དེ་ནི་རྒྱུ་ཆ་གསར་བ་ཐོན་པའི་སྔ་ལྟས་སུ་ཁས་
ལེན་བཞིན་ཡོད། ཉིན་ཞིག་ཨ་མཱ་ལན་ཏའི་གཟེབ་སྣོད་ཆུང་བ་རང་འགུལ་གྱིས་ནུར་ནས་
ཁང་བའི་ནང་སྐོར་བ་ཐེངས་གཅིག་བརྒྱབ་ཙ་ན། ཨའོ་ལེ་ལི་ཡ་ནུའོ་ནི་ཆེས་མཚར་བར་
གྱུར་པས་ལམ་སང་ཕར་ཕྱིན་ནས་འགོག་དགོས་སོང་། ཨ་ཕ་ལ་མཚར་དངངས་སོགས་
ཅི་ཡང་མེད་དེ། ཁོས་གཟེབ་སྣོད་ཆུང་བ་སྔར་མལ་དུ་བཞག་ཐོག ཅོག་ཙེའི་སུག་པར་
བཏགས་ཤིང་། བསྒུགས་ནས་ཡུན་རིང་འགོར་བའི་དོན་དག་མི་འགྱང་བར་འབྱུང་བའི་
ཆར་ཡིད་ཆེས་ཀྱིས་ཁེངས། དེའི་སྐབས་ཏག་ཏག་ལ། ཨའོ་ལེ་ལི་ཡ་ནུའོ་ཡིས་ཁོས་འདི་
ལྟར་སྨྲ་བ་གོ་ཡོང་།
“ཁྱོད་ཀྱིས་དཀོན་མཆོག་ལ་དད་གུས་མི་བྱེད་ནའང་། ལྕགས་རིགས་ལ་དད་གུས་
བྱས་ན་འགྲིག"
བོར་ནས་ཟླ་བ་ལྔ་འགོར་རྗེས་སུ། ཝུའུ་ཨེར་སུའོ་ལ་གློ་བུར་ཕྱིར་བུད་ཡོང་། མོ་ནི་སྤྲོ་
སེམས་མཁའ་ལ་སྙེག་པ་ཅན་དུ་གྱུར་པས། ལང་ཚོའི་དཔལ་ཡོན་སླར་ཡང་བཞད་ནས་
ཡོད་པ་དང་། གྱོན་ཆས་གོན་སྟངས་སོགས་ཀྱང་གྲོང་སྡེའི་ནང་གི་མི་ཚོས་ཡེ་ནས་མཐོང་
མ་མྱོང་བ་རྐྱང་རྐྱང་ངོ་། །ཧོ་སའེ“ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་དགའ་སྤྲོ་དེ་གནོན
མི་ཐུབ་པའི་ཚུལ་དུ་གྱུར། “འཆུགས་མི་འདུག” ཁོས་སྐད་ཤུགས་ཆེན་པོས “ངས་འདི་
ལྟར་འབྱུང་ངེས་པ་ཤེས་ནས་ཡོད” ཅེས་ཟེར། ཁོ་ལ་དངོས་གནས་ཡིད་ཆེས་བདོག་སྟེ། རྒྱུ་
མཚན་ནི་དུས་ཡུན་རིང་བོར་ཚོད་ལྟ་བྱེད་པའི་དུས་མཚུངས་སུ། ཁོའི་སེམས་ཀྱི་ཟབ་སར་
སྐྱབས་དང་རེ་བ་བྱེད་བཞིན་པའི་ཁྱད་མཚར་ནི་གསེར་འགྱུར་རྩི་རྙེད་རྒྱུ་རང་མིན་ཞིང་།
ལྕགས་རིགས་ལ་ཚེ་སྲོག་སྦྱིན་པའང་མིན་པར་མ་ཟད། རང་ཁྱིམ་གྱི་ལྟེབ་ལྕེབས་དང་སྒོ་ཟྭ་
བཅས་གསེར་དུ་འགྱུར་རྒྱུ་ཡང་མིན་ཏེ། ཡིན་ངོ་མ་ནི་བར་སྐབས་འདིའི་རྣམ་པ་རང་སྟེ།
ཝུའུ་ཨེར་སུའོ་ལ་ཕྱིར་ལྡོག་རྒྱུ་དེ་ཡིན། འོན་ཀྱང་མོ་ནི་ཁྱོ་ག་ཡི་སྤྲོ་སེམས་ཆེན་པོས་སེམས་
པར་གཡོ་སྐྱོམ་གཏོང་མ་ཐུབ་ཅིང་། གཞུང་དོན་ཞིག་གཉེར་དུ་ཕྱིན་པ་ལྟར་ཁོ་ལ་འོ་ཞིག་
བྱས་སོང་། དེ་ནི་རང་ཉིད་ཁོ་དང་བྲལ་ནས་ཆུ་ཚོད་འགའ་ལས་འགོར་མེད་འདྲའི་ཚོར་
སྣང་སྟེར། མོས་ཁོ་ལ་བཤད་རྒྱུར།
“ཁྱོད་སྒོར་སོང་ནས་ལན་གཅིག་བལྟ་རོགས།”
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་འུར་འུར་ཟིང་ཟིང་གི་རྣམ་པ་ཞིག་
མཐོང་བས། དུས་ཡུན་ངེས་ཅན་ཞིག་ལ་སོམ་ཉིའི་དྲ་བར་ཚུད་དེ་དྲན་པ་ནང་དུ་ཁུགས་
ཐུབ་མ་བྱུང་། དེ་ཚོ་ནི་ཅི་པུའུ་སའེ་པ་མིན་ཏེ། ཁོ་ཚོ་དང་འདྲ་བའི་ཕོ་མོ་སྐོར་ཞིག་རེད། སྐྲ་
ལོ་གཟེངས་ཤིང་ཤ་མདོག་སེར་པོ་ཡིན་ཐོག སྐད་ཆ་རིགས་འདྲ་དེ་འཆད་བཞིན་ལ། སྐྱོ་
སྡུག་ཀྱང་རིགས་འདྲ་བ་ཡོད་པར་གདའ། ཁོ་ཚོས་དྲེལ་ལ་བཟའ་ཆས་བཀལ་ཞིང་། གླང་
གིས་དྲུད་པའི་ཤིང་རྟའི་ནང་ཁྱིམ་ཆས་དང་ཁྱིམ་ནང་བཀོལ་བའི་དངོས་པོ་དག་བརྩིགས་
ནས་ཡོད་དེ། ཀུན་པོ་ནི་སྤྱིར་བཏང་གི་མི་ཡུལ་གྱི་དངོས་ཟོང་ཡིན་པས། ཚད་བརྒལ་གྱི་སྒོ་
ནས་ཕྱིར་འཚོང་བྱེད་མཁན་དབེན། ཁོ་ཚོས་འཚོང་བཞིན་པའང་རྒྱུན་སྤྱོད་ཀྱི་དངོས་པོ་
རང་ངོ་། །མི་དེ་ཚོ་ནི་འདམ་གཞོང་གི་ཕར་ཕྱོགས་ནས་ཡོང་བ་སྟེ། འདི་གར་ཉིན་གཉིས་
ཀྱི་ལམ་ཐག་འདུག དེ་གའི་གྲོང་སྡེ་དང་གྲོང་རྡལ་གྱི་མི་རྣམས་ལ་ཟླ་རེར་སྦྲག་དངོས་
འབྱོར་སྲིད་པས། འཚོ་བ་ལེགས་བཅོས་ཐུབ་ངེས་ཀྱི་འཕྲུལ་ཆས་རིགས་སྣ་ཚོགས་མཐོང་
ཞིང་ལོབས་ཡོད་པར་སྨྲ། ཝུའུ་ཨེར་སུའོ་ལས་ཅི་པུའུ་སའེ་པའི་རྗེས་མ་ཟིན་ནའང་། ཁྱོ་ག་
ཕམ་གྱུར་གྱི་རྒྱང་བཞུད་ནང་རྙེད་པར་མ་གྱུར་པའི་རླབས་ཆེ་བའི་གསར་གཏོད་ཕྱོགས་སུ་
འགྲོ་སའི་ལམ་བུ་རྙེད་པ་བྱུང་།
པི་ལར་ཐེར་ནེ་ལ་ཡི་བུ་སྐྱེས་ནས་གཟའ་འཁོར་གཉིས་འགོར་རྗེས་རྨོ་མོ་དང་སྤོ་བོ་
ཟུང་གི་ཁྱིམ་དུ་བསྐྱལ་ཡོང་། ཝུའུ་ཨེར་སུའོ་ལས་ཁྱོ་གའི་ཨུ་ཚུགས་ཀྱི་ཁ་དཀྱུ་མ་ནུས་ཏེ།
ཁོས་མོ་ལ་ཁྱིམ་ནང་གསར་དུ་སྐྱེས་པའི་ཤ་རུས་གཅིག་ཅན་དེ་ཕྱི་རུ་འཁྱར་དུ་འཇུག་མི་
འདོད་ཟེར་བས། བསམ་ཐོག་མིན་ཡང་དང་ལེན་བྱེད་དགོས་པར་གྱུར། ཡིན་ནའང་སྔོན་
འགྲོའི་ཆ་རྐྱེན་རེ་བཏོན་པ་ནི་བྱིས་པར་རང་གི་སྐྱེས་ཁུངས་ངོ་མ་མི་བརྗོད་རྒྱུ་དེ་ཡིན།
བྱིས་པས་ཀྱང་ཧོ་སའེ་ཨེར་ཁ་ཏིའེ་ཨའོ་ཡི་མིང་རྒྱུན་འཛིན་བྱས་ལ། ཕྱིས་སུ་ཚང་མས་
འབོད་སྟངས་མི་ནོར་སླད་དེ་ལ་ཨེར་ཁ་ཏིའེ་ཨའོ་ཞེས་བོས་སོང་། དུས་སྐབས་དེའི་ནང་
གྲོང་སྡེ་རུ་བྱ་འགུལ་མང་ལ་ཁྱིམ་དུའང་ལས་ཀའི་རྒྱུན་མ་ཆད་པས་ན། བྱིས་པའི་སྙོར་
སྐྱོང་ནི་ཨང་རིམ་གཉིས་པར་སྣུར་དགོས་བྱུང་བས། མིང་ལ་པི་ཞི་ཐ་ཞི་ཝུང་དུ་འབོད་པའི་
དབྱིན་ཏི་ཨན་གྱི་ཀྭ་ཞི་ལའི་བུད་མེད་ཅིག་ལ་བཅོལ་བར་མཛད། མོ་དང་ཕུ་བོ་ནི་ཚོ་བའི་
ནང་ལོ་མང་པོར་གཉིད་མི་ཡོང་བའི་ནད་དེར་གཡོལ་ཆེད་འདི་གར་ཡོང་བ་སྟེ། གཉིས་ཀ་
བརྩོན་སེམས་ཆེ་ལ་ཞི་ལྷོད་ཅན་དུ་འདུག་པས། ཝུའུ་ཨེར་སུའོ་ལས་ཁོ་ཚོ་ཁྱིམ་ནང་གི་
ལས་ཀ་ལས་མཁན་དུ་བསྡུ་ཉར་བྱས། འདི་ལྟར་ཨེར་ཁ་ཏིའེ་ཨའོ་དང་ཨ་མཱ་ལན་ཏ་གཉིས་
ཀས་ཁ་སི་ཏིའེ་ལི་ཡའི་སྐད་མ་བསླབས་པའི་སྔོན་ལ་ཀྭ་ཞི་ལའི་སྐད་ཤེས་པ་ལས་གཞན།
རྩངས་པ་ཁ་རལ་གྱི་ཁུ་དྭངས་འཐུང་བ་དང་སྡོམ་གྱི་ཕྲུ་གུ་ཟ་ཚུལ་ཡང་རྟོགས་བྱུང་། ཝུའུ་
ཨེར་སུའོ་ལ་ནི་མདུན་ལྗོངས་ཡངས་པའི་སྲོག་ཆགས་ཆུང་བའི་དབྱིབས་ཅན་གྱི་ཀ་ར་
འཚོང་བའི་ལས་ལ་བྲེལ་བར་བརྟེན། གོང་གསལ་དོན་དེ་དག་རྩ་བ་ནས་མི་ཤེས། མ་ཁུང་
ཏོ་གཞི་ནས་འགྱུར་སོང་། ཝུའུ་ཨེར་སུའོ་ལའི་རྗེས་དེད་ནས་ཡོང་བའི་མི་རྣམས་ཀྱིས་འདི་
གའི་ཞིང་ས་གཤིན་ཐོག སྡོད་གནས་ཀྱང་འདམ་གཞོང་དང་སྡུར་ན་ཆེས་ལེགས་ཚུལ་
ཕྱོགས་བཞིར་བསྒྲགས་པས། སྔོན་ཆད་ལྷིང་འཇགས་སེ་ཡོད་པའི་གྲོང་སྡེ་ནི་ཅང་མ་འགོར་
བར་ཟིང་ལོང་ཆེ་བའི་གྲོང་རྡལ་དུ་གྱུར་པར་མངོན། ད་ནི་ལག་ཤེས་བཟོ་ལས་ཡོད་པའི་
ཁར་ཚོང་ཁང་ཡང་བདོག་པར་མ་ཟད། ད་རུང་རྒྱུན་རིང་བའི་ཚོང་ལམ་ཞིག་ཀྱང་གསར་
དུ་བཏོད་ཟིན། སྐོར་དང་པོའི་ལྷམ་སྣ་མདུང་ཅན་གོན་ཞིང་རྣ་ལོང་བཏགས་སྣང་བའི་ཨ་
རབ་པ་དག་ནི་ཚོང་ལམ་དེ་བརྒྱུད་ནས་བུད་ཡོང་བ་དང་། ཤེལ་གྱི་ཕྲེང་རྒྱུན་དག་གིས་ནེ་
ཙོ་རྡོ་རྗེ་བརྗེ་བར་བྱེད། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་ཏོག་ཙམ་ལའང་
ལྷོད་པོར་སྡོད་མ་ཚུགས། ཁོ་ནི་མིག་སྔུན་གྱི་དངོས་ཡོད་ལ་གཡེང་སོང་སྟེ། འདི་ནི་རང་གི་
རྒྱ་ཆེ་ཞིང་གཏིང་ཟབ་པའི་རྟོག་བཏགས་ཀྱི་འཇིག་རྟེན་ལས་ཀྱང་ཁྱད་མཚར་ཅན་ཡིན་
པར་བརྟེན། གསེར་བཙོ་སྦྱངས་བྱེད་པའི་ཚོད་ལྟ་དེར་སྤྲོ་བ་ཡོངས་སུ་ཉམས། ཁོས་ནི་རྒྱུན་
རིང་བའི་ཉི་མ་རེ་རེའི་ནང་བཞུ་སྦྱངས་བྱས་པའི་རྒྱུ་ཆ་དག་གཞོགས་སུ་དོར་ནས། བསྐྱར་
དུ་ཐོག་མར་ལས་ཀ་གསར་གཏོད་བྱེད་དུས་ཀྱི་སྐྱེས་པ་ཡར་སེམས་ཅན་དེའི་བརྟུལ་ཞུགས་
བླངས། བར་སྐབས་དེར་ཁོ་ནི་སྲང་ལམ་ཇུས་འགོད་དང་གཞིས་ཀ་གསར་བ་འཆར་འགོད་
བྱེད་པའི་ཐད་ལ་གཅིག་ཏུ་བྲེལ་བས། མི་རེ་རེར་འདྲ་མཉམ་གྱི་དབང་ཆ་ཁག་ཐེག་བྱེད་
པའི་ཆར་མཐའ་གཅིག་ཏུ་འབུངས། དེ་བས་ཁོ་ལ་གསར་དུ་རུ་བབས་པའི་སྡོད་དམངས་
ཁྲོད་བརྩི་བཀུར་ཆེན་པོ་ཐོབ། ལྟེ་གནས་ཀྱི་གཞི་འདིང་བ་དང་མཐའ་སྐོར་ར་བ་ལས་སྒྲུབ་
བྱེད་པ་གང་ཡིན་ཡང་ཐོག་མར་ཁོ་ལ་བསམ་འཆར་འདྲི་དགོས། ཚང་མས་ད་དུང་ཁོ་
གཅིག་པུས་ས་ཞིང་བདག་དོམ་དང་བགོ་བ་སོགས་བྱེད་ཆོག་ཚུལ་གཏན་དུ་ཁེལ། ཡུལ་
ཕྱོགས་ཉུལ་བར་གོམས་པའི་ཅི་པུའུ་སའེ་པ་རྣམས་ཡང་བསྐྱར་བུད་ཡོང་། རེབ་འདིར་
ནི་འགུལ་སྐྱོད་ཅན་གྱི་རྩེད་མོའི་སྒྱུ་རྩལ་ཚོགས་པ་ནི་ཤོ་རྒྱག་ས་ཆེ་བ་ཞིག་ཏུ་བསྒྱུར་
འདུག ཡུལ་མི་ཚོས་སྤྲོ་སེམས་འཁོལ་བའི་ངང་དུ་དགའ་བསུ་བྱས་པ་དང་། སེམས་སུ་ཧོ་
སའེ་ཨེར་ཁ་ཏིའེ་ཨའོ་ཡང་མཉམ་པོར་ཕྱིར་སླེབས་པའི་ཡིད་ཆེས་བཅངས། ཡིན་ནའང་
ཁོ་དེ་དག་གི་ནང་ནས་མངོན་མ་བྱུང་ལ། ཅི་པུའུ་སའེ་པ་ཚོས་སྦྲུལ་མི་ཡང་ཁྱེར་ནས་
ཡོང་མེད། ཝུའུ་ཨེར་སའོ་ལས་ཕར་བལྟས་པར་བུ་དང་འབྲེལ་ཡོད་ཀྱི་སྐུད་སྣེ་ཙམ་ཡང་
མི་སྣང་བ་རྟོགས། དེ་བས་གྲོང་རྡལ་ནང་ཅི་པུའུ་སའེ་པ་ཚོས་དེ་གར་གུར་ཕུབ་མི་ཆོག་པ་
བཟོས་ཐོག ཁོ་ཚོ་ནི་འདོད་རྔམས་དང་ཉམས་རྒུད་བརྒྱུད་སྒྲོག་བྱེད་མཁན་དུ་བཞག་པས་
ན། སང་ཕྱིན་འདི་གའི་ས་སྟེང་དུ་གོམ་པ་སྤོས་མི་ཆོག་རྒྱུ་གཏན་དུ་འཁེལ། འོན་ཀྱང་ཧོ་
སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་གསལ་བོར་བསྟན་པ་ནི། མེ་ཅི་ཡ་ཏེ་སི་ཡིས་
རང་གི་རྒྱང་རིང་བའི་ཤེས་རབ་དང་ཁྱད་མཚར་གྱི་གསར་གཏོད་ཀྱིས་གྲོང་སྡེ་འཕེལ་རྒྱས་
ཆེར་བསྐྱེད་ཐད་བསུབ་ཐབས་བྲལ་བའི་བྱས་རྗེས་བཞག་པས་ན། མ་ཁུང་ཏོ་ཡི་སྒོ་ཆེན་ནི་
དུས་ནམ་ཡང་ཁོང་གི་གནའ་བོའི་ཚོ་བ་དེར་ཕྱེ་ཡོད་ཅེས་པའོ། །འོན་ཀྱང་ས་གནས་ཀུན་
ཏུ་ཉུལ་མཁན་གྱི་ལྟ་སྐོར་པ་དག་གིས་བཤད་ན། ཁོང་གི་ཚོ་བ་དེ་ནི་མིའི་རིགས་ཀྱི་མཐའ་
མཚམས་ནས་ཐོད་རྒལ་བྱུང་བར་བརྟེན། སྔ་མོ་ནས་ས་ཆེན་གྱི་ངོས་ལས་བསུབས་ཟིན་
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་ཉུང་མཐའ་ཡང་གནས་སྐབས་སུ་རྟོག་
པར་བརྗོད།
འཆར་གྱི་མནར་གཅོད་སྣ་ཚོགས་ལས་ཐར་བར་གྱུར་པས། འགྲོས་མྱུར་མོའི་ངང་གོ་རིམ་
ཅན་གྱི་དངོས་ཡོད་ལས་ཀར་ཞུགས་པའི་ཁ་དབུགས་བཟོ་ཐུབ་པ་བྱུང་། དེ་ལས་རང་དབང་
སྣ་གཅིག་ལ་ཆོག་མཆན་བཀོད་སོང་སྟེ། གྲོང་སྡེ་གསར་འཛུགས་ཀྱི་ཐོག་མའི་དུས་ནང་
གྲེ་འགྱུར་སྙན་མོ་ལ་བརྟེན་ལས་དུས་ཚོད་ཀྱི་བརྡ་གཏོང་བའི་འདབ་ཆགས་ཀྱི་ཚོགས་དེ་
གཟེབ་སོ་སོ་ལས་གློད་གྲོལ་བཏང་བ་ལ། དེའི་ཚབ་ཏུ་ཁྱིམ་ཚང་རེ་རེར་གླུ་དབྱངས་གཏོང་
ངེས་ཀྱི་དུས་ཚོད་རེ་ཉོ་རུ་བཅུག བརྐོས་རིས་མཛེས་ཤིང་ལེགས་པའི་ཤིང་གི་དུས་ཚོད་
འཁོར་ལོ་དེ་དག་ནི་ནེ་ཙོ་རྡོ་རྗེ་སྤྱད་ནས་ཨ་རབ་པ་དེ་ཚོའི་ལག་ནས་བརྗེས་པ་ཡིན་ཞིང་།
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་དུས་ཚོད་འཁོར་ལོ་དེ་དག་འགྲོས་གཅིག་
པར་འཁོར་དུ་བཅུག དུས་ཚོད་ཕྱེད་ཀ་འདས་མཚམས་རེར་གྲོང་རྡལ་ནང་རིགས་འདྲ་
ཡིན་པའི་སྒྲ་དབྱངས་གྲག་པར་བྱ་སྲིད། ཉིན་གུང་སླེབ་ཚེ་དེ་བས་ཀྱང་བརྗིད་ཉམས་ཆེ་སྟེ།
དུས་ཚོད་འཁོར་ལོ་ཚང་མ་སྐར་ཆ་རེ་ཡང་གཟུར་བ་མེད་པར་དུས་མཉམ་པོར་ཧྭར་ཚི་གྲག་
འགྲོ། ལོ་དེ་ཚོའི་རིང་སྟེ། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་རྒྱ་སྲང་དུ་ཧོ་ཧོན་མེ་
ཏོག་སེར་པོའི་ཚབ་ཏུ་པ་དན་ཁམ་སྡོང་འཛུགས་རྒྱུ་གཏན་ལ་འཁེལ་བར་མ་ཟད། ཁོས་ཤིང་
སྡོང་དུས་ཡུན་རིང་བོར་མི་རྒུད་པའི་བྱེད་ཐབས་དེ་རྟོགས་ནའང་། མི་སུ་དང་སུ་ལ་ཡང་
བཤད་མ་སོང་། ལོ་མང་པོ་འགོར་རྗེས་སུ། མ་ཁུང་ཏོའི་ཕྱོགས་ཀུན་ཏུ་ཐོག་ཁེབས་ལྕགས་
རིགས་ཞིན་གྱིས་བཟོས་པའི་ཤིང་ཁང་དར་བ་ལ། གནའ་བོའི་སྲང་ལམ་དག་ཏུ་ད་དུང་ས་
རྡུལ་གྱིས་ཁེབས་པའི་པ་དན་ཁམ་སྡོང་གི་རྩད་པ་དང་ཡལ་ག་སྐམ་པོ་མཐོང་ཐུབ། འོན་
ཏེ་ཀུན་པོས་དེ་དག་འདེབས་འཛུགས་བྱེད་མཁན་སུ་ཡིན་པ་རྟོགས་མི་སྲིད། དེ་ཡང་ཨ་ཕ་
གྲོང་རྡལ་ལེགས་སྒྲིག་གི་བྱ་བར་བྲེལ་བ་དང་། ཨ་མས་བློ་གཅིག་སེམས་གཅིག་གིས་ཁྱིམ་
ལས་རྒྱ་བསྐྱེད་པ་སྟེ། ཉིན་རེར་ཐེངས་གཉིས་ལ་ཤིང་ཐུར་སྟེང་ཀ་ར་བྲོ་བའི་བྱ་ཕྲུག་དང་ཉ་
ཆུང་བ་འཛེར་ནས་སྒོའི་ཕྱི་རུ་བཙོང་དུ་འགྲོ་བར། ཨའོ་ལེ་ལི་ཡ་ནུའོ་ནི་ནངས་སྔ་མོ་ནས་
དགོང་ཕྱི་དྲོའི་བར་གཞོགས་སུ་དོར་བའི་ཚོད་ལྟ་ཁང་ནང་དུ་འཛུལ་ཏེ། རང་གི་བློ་རིག་
ཁོ་ནར་བརྟེན་ནས་གསེར་དངུལ་ཆས་བཟོ་བའི་ལག་རྩལ་ཁོང་དུ་ཆུད། ཁོ་ལག་ཆགས་པ་
ཤིན་ཏུ་མགྱོགས་པས། ཕུ་བོས་བསྐྱུར་བའི་གྱོན་ཆས་དག་གོན་ས་མི་འགྲོ་བར་བརྟེན་ནས་
ཨ་ཕའི་གྱོན་ཆས་བཀླུབས་མགོ་བརྩམས། དེ་དག་གོན་དུས་ངེས་པར་པི་ཞི་ཐ་ཞི་ཝུང་བོས་
ནས་ཚི་ལེན་ཇེ་ཆུང་དང་རྐང་སྣམ་ཇེ་དོག་ཏུ་གཏོང་བར་བསྐུལ་དགོས། རྒྱུ་མཚན་ནི་ཁོ་ལ་
ད་དུང་ཨ་ཕ་སོགས་དང་འདྲ་བའི་ལུས་བོངས་མེད་པས་རེད། གཞོན་འཚར་དུས་ཀྱི་ཁོར་
བྱིས་པའི་སྐད་ངག་ནི་མངོན་མ་སོང་བ་ལ། ཁ་མི་གྲག་ཅིང་ཁེར་རྐྱང་དུ་སྡོད་པར་རངས་
ནའང་། འཇིག་རྟེན་དཀར་ངོགས་མཐོང་མ་ཐག་པའི་དུས་ཀྱི་གཞན་དུ་མི་གཡེལ་བའི་མིག་
འོད་དེ་སྔར་ལས་ཇེ་གསལ་དུ་སོང་། ཁོ་ནི་གསེར་དངུལ་ཆས་བཟོ་བའི་ལས་ཀ་དེར་རབ་ཏུ་
དགའ་སྟེ། དགའ་ནས་གཉིད་བཅགས་ཟས་བརྗེད་ཀྱི་ཚད་ལ་སླེབས། ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡ་ནི་བུ་ཁོ་དེ་ལྟར་ལས་དེར་དགའ་དྲགས་པའི་ཆར་སེམས་ཁྲལ་བྱུང་
བས། སེམས་སུ་བུ་ལ་བུད་མེད་ཅིག་དགོས་འདུག་སྙམ་པར། ཁྱིམ་གྱི་ལྡེ་མིག་དང་སྒོར་
མོ་སིལ་མ་སྐོར་ཞིག་ཁོའི་ལག་ཏུ་བཞག བུ་ཡིས་སྒོར་མོ་དེ་དག་གིས་ཚྭ་སྐྱུར་ཀྲི་ཝང་ཆུ་
སོགས་ཉོས་པར་མ་ཟད། ཁྱིམ་གྱི་སྒོ་ཟྭའི་ལྡེ་མིག་གི་སྟེང་ལ་གསེར་ཆུ་བྱུགས་པར་མངོན།
འོན་ཀྱང་ཁོའི་ཁྱད་མཚར་པོ་ནི་ཨེར་ཁ་ཏིའེ་ཨའོ་དང་ཨ་མཱ་ལན་ཏ་གཉིས་ལ་བསྡུར་ཚེ་
ཅི་ཡང་མིན་ཏེ། བྱིས་པ་དེ་གཉིས་ཀར་མཚོན་ན་སྔ་མོ་ནས་སོ་བརྗེས་ཟིན་ནའང་། ཉིན་
རེ་རེར་དབྱིན་ཏི་ཨན་གྱི་བུད་མེད་དེའི་རྗེས་འབྲང་ཤག་ཤག་བྱེད་པའི་མཚུངས་སུ། ཨུ་
ཚུགས་དང་བཅས་ཁ་སི་ཏིའེ་ལི་ཡའི་སྐད་མི་ལབ་པར་ཀྭ་ཞི་ལ་ཡི་ཁ་སྐད་བཤད་འགྲོ།
“ཁྱོད་ཀྱིས་ལེ་བདའ་བྱེད་དོན་ཅི་ཡོད་དམ།” ཝུའུ་ཨེར་སུའོ་ལས་ཁྱོ་གར “སྨྱོན་པ་
འདྲ་བའི་ཕ་མ་ལ་སྨྱོ་ཞད་ཆེ་བའི་བུ་ཕྲུག་ཡོད་ངེས་ཅན་ཡིན” ཞེས་བརྗོད་འོངས། མཐུད་
ནས་མོས་རང་ཉིད་ལས་དབང་མི་བཟང་བ་དང་། བྱིས་པ་ཚོ་ཁྱད་མཚར་ཡིན་དོན་ཡང་
ཕག་གི་རྔ་མ་སྐྱེས་པ་ནང་བཞིན་འཇིགས་སུ་རུང་ཚུལ་བཅས་དངན་པ་འཐེན་ཞོར་འཆད་
པ་ལ། ཨའོ་ལེ་ལི་ཡ་ནུའོ་ཡིས་མིག་ཟུང་ཡོ་བ་མེད་པར་མོ་ལ་ཅེར་ནས་བསྡད་བྱུང་བས།
མོ་ནི་རེ་ཞིག་ཅི་བྱེད་འདི་བྱེད་མི་ཤེས་པའི་ངང་དུ་ལུས།
“མི་ཞིག་ཡོང་རྒྱུ་རེད།” ཁོས་དེ་ལྟར་སྨྲས་བྱུང་།
ནམ་རྒྱུན་དང་འདྲ་བར། ཝུའུ་ཨེར་སུའོ་ལས་ཁོས་མ་འོངས་ལུང་བསྟན་བཤད་པ་
ཐོས་འཕྲལ། ཁྱིམ་བདག་མ་ཞིག་གི་ཤེས་རྒྱ་ལྟར་འགྲེལ་བཤད་བྱ་དགོས་བསམས་བྱུང་། མི་
ཞིག་ཡོང་བ་ནི་རྒྱུན་ལྡན་ཏེ། ཉི་མ་རེ་རེར་ཕྱི་ལོགས་ཀྱི་མི་བཅུ་ཕྲག་རེ་མ་ཁུང་ཏོ་བརྒྱུད་
ནས་འགྲོ་བར་བྱེད་ཀྱང་། ཟིང་ལོང་ཅི་ཡང་བཟོས་མ་བྱུང་བར། དོན་དེ་འདྲར་སྔོན་ལ་
མཚར་ཉམས་ལྡན་པའི་ལུང་བསྟན་གནང་དགོས་དོན་མེད་ཟེར། ཡིན་ནའང་ཨའོ་ལེ་ལི་
ཡ་ནུའོ་ཡིས་གཏན་ཚིགས་ཅན་གྱི་འགྲེལ་བཤད་ལ་དང་དོད་ཡེ་ནས་མི་བྱེད་ཅིང་། ཁོར་
མཚོན་ན་རང་གི་ལུང་བསྟན་ཁོ་ནར་ཡིད་ཆེས་པ་ཡིན།
“ངས་ཁོ་ནི་སུ་ཡིན་པ་མི་ཤེས།” ཁོས་རང་གི་ལྟ་ཚུལ་རྒྱུན་འཁྱོངས་བྱས་ནས “ཁོ་
སུ་ཡིན་པར་ཁ་ཡ་བྱེད་མི་དགོས་ཏེ། ཁོ་ལམ་ལ་ཆས་ཟིན” ཟེར།
དངོས་གནས་གཟའ་ཉི་མའི་ཉིན་དེར་ལི་པེ་ཁ་བུད་ཡོང་། དེའི་དུས་མོ་ནི་ལོ་བཅུ་
གཅིག་ཡིན། ཀོ་ཚོང་གཉེར་བའི་ཚོང་པ་འགས་མོ་མ་ན་ཝུའུ་ལེ་ནས་རྐང་ཐང་དུ་ཁྲིད་
ཡོང་བ་རེད། ལས་བཅོལ་མཁན་དེས་འཕྲིན་ཡིག་ཅིག་དང་མཉམ་པོར་མོ་ཧོ་སའེ་ཨེར་
ཁ་ཏིའེ་ཨའོ་པུའུ་ཨེན་ཏིའེ་ཡ་ཚང་ལ་འཕྲོད་དུ་ཆུགས་ཟེར། འོན་ཀྱང་མི་དེ་དག་གིས་
ཁོ་ཚོ་ལ་ལས་བཅོལ་མཁན་ནི་སུ་ཡིན་པ་གསལ་བོ་མི་ཤེས་པར་འདུག མོར་རྡོག་ཁྲེས་
ནི་གྱོན་ཆས་འཇུག་སའི་སྒམ་ཆུང་བ་ཞིག་དང་། ཚོས་མདོག་གི་མེ་ཏོག་ཕབ་པའི་སྒུལ་
སྟེགས་གཅིག ད་དུང་རས་མཐུག་པོས་བཟོས་པའི་ཁུག་མ་ཞིག་བཅས་བདོག ཁུག་མའི་
ནང་མོའི་ཕ་མ་ཟུང་གི་རུས་པ་བཅུག་སྣང་བར་བརྗོད་པར། དུས་ལ་བར་མཚམས་མེད་
པར་ཀུ་ཀུ་ཞེས་པའི་སྒྲ་བསྒྲགས་འོངས། ཧོ་སའེ་ཨེར་ཁ་ཏིའེ་ཨའོ་ཕུའུ་ཨེན་ཏིའེ་ཡར་
ཕུལ་བའི་འཕྲིན་ཡིག་གི་ནང་དོན་ནི་བརྩེ་དྲོད་ཀྱིས་ཁེངས་པ་ཞིག་སྟེ། དེ་ལས་ལོ་ཟླའི་
འགྲོས་ཀྱིས་ཁོ་ཚོ་ཕྱོགས་གཉིས་སུ་བཀར་ཟིན་ཀྱང་། ཡི་གེ་འབྲི་མཁན་དེར་མཚོན་ན་ཁོ་
ཚོར་བཅངས་པའི་བརྩེ་བ་ནི་ཤིན་ཏུ་ཟབ་པར་མ་ཟད། ཆེས་རྩ་བར་གྱུར་པའི་མི་གཤིས་
ཀྱི་བསམ་བློ་ལ་གཞི་བཅོལ་ནས་གཉེན་ཉེ་རྩ་ལག་གང་ཡང་མེད་པའི་དྭ་ཕྲུག་དེ་འདི་
གར་བསྐྱལ་ཡོང་བ་རང་ངོ་། །དེའི་ནང་བྱིས་པ་ནི་ཝུའུ་ཨེར་སུའོ་ལ་ཡི་རྒྱང་རིང་བའི་མ་
སྤུན་ཨ་ཅེ་ཞིག་གི་ཡིན་པས་ན། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་གཉེན་
ཉེ་མིན་པ་ག་ལ་སྲིད། མོ་ནི་བརྗེད་པར་དཀའ་བའི་གྲོགས་མཆོག་ནེ་ཁ་ནུའོ་ཨེར་ཝུའུ་
ཉུའེ་ཡ་དང་ཁོའི་བཀུར་བར་འོས་པའི་ཆུང་མ་ལི་པེ་ཁ་མེང་ཐེ་ཨེར་གཉིས་ཀྱི་བུ་མོ་ཡིན་
པར། ཁོ་ཚོའི་རྣམ་ཤེས་ནི་ལྷ་ཡུལ་དུ་བདེ་བར་སྨོན་པའི་མཚུངས་སུ། ཁོ་གཉིས་ཀྱི་རུས་
པ་ཡང་བསྐུར་ཡོད་པ་འདི་ཡེ་ཤུའི་ཆོས་པ་ཡི་འདས་མཆོད་དང་མཐུན་པར་སྒྲུབ་རོགས་
ཞེས་སོགས་བྲིས་ཡོད་འདུག འཕྲིན་ཡིག་ནང་མངོན་པའི་རུས་མིང་དང་མཇུག་གི་མིང་
རྟགས་བཀོད་པ་ཡོད་ཚད་གསལ་ཞིང་དག་ནའང་། ཧོ་སའེ་ཨེར་ཁ་ཏིའེ་ཨའོ་པུའུ་ཨེན
ཏིའེ་ཡ་དང་ཝུའུ་ཨེར་སུའོ་ལ་སུ་ཡིན་ཡང་གཉེན་ཉེ་དེ་དག་མི་དྲན་ལ། འཕྲིན་ཡིག་འབྲི་
མཁན་གྱི་མི་དེར་གསལ་ཆ་ཡེ་ནས་མེད་པས། རྒྱང་ཐག་རིང་བའི་མ་ན་ཝུའུ་ལེ་ནི་དེ་བས་
ཀྱང་ངོ་། །བུ་མོ་དེའི་སྟེང་ནས་ཀྱང་ཁོ་ཚོར་འཕྲིན་གསར་མང་པོ་ཐོབ་མ་ཐུབ། མོ་ཡོང་བའི་
སྐད་ཅིག་མ་དེ་ནས་བཟུང་། སྒུལ་སྟེགས་སུ་བསྡད་དེ་བར་མེད་དུ་མཛུབ་མོ་ནུ་བར་བྱེད།
སྐྲག་ཉམས་མངོན་པའི་མིག་ཆེ་བ་ཟུང་གིས་མི་མཐའ་དག་ལ་བལྟས་འགྲོ་སྟེ། མི་གཞན་
ཚོས་དྲིས་པའི་དོན་དེར་གོ་བ་ལོན་གྱིན་པའི་རྣམ་པ་མེད། མོས་ལུས་སུ་རྙིང་ཟིན་པའི་ཤུར་
མ་ནག་པོའི་ལྭ་བ་ཞིག་དང་། རྐང་མགོར་རྩི་ཡལ་བའི་ལྷམ་ཡུ་ཐུང་རེ་གོན་འདུག སྐྲ་
ལོ་ནི་རྣ་རྒྱབ་ཏུ་བཅུག་ཐོག ཐ་གུ་ནག་པོ་ཞིག་གིས་རལ་བ་གཉིས་སུ་བཀར་ཏེ་བསྡམས་
ནས་ཡོད། ཕྲག་ཁེབས་ངོས་ཀྱི་རི་མོ་ནི་ཡལ་ལ་ཉེ་བས་ཅི་ཞིག་ཡིན་པ་རྟོགས་ཐབས་བྲལ།
གཅན་གཟན་གྱི་མཆེ་བ་ཟངས་ཀྱིས་བརྒྱན་པ་ཞིག་ལག་གཡས་པའི་མཁྲིག་མར་བཏགས་
པ་ནི། “བགེགས་རིགས” འགོག་སྤྱད་ཀྱི་སྲུང་འཁོར་དུ་སྤྱད་འདུག ཤ་མདངས་སྔོ་
ལྗང་གི་མདོག་ལྟར་མངོན་ཞིང་། སྒོར་ཞིང་དགད་ལ་ཉེ་བའི་ཕོ་བ་སོགས་གང་ལ་བལྟས་
ཀྱང་། མོའི་ལུས་པོ་ཞན་ཞིང་ནད་མང་ལ། བཀྲེས་ལྟོགས་ཀྱིས་མནར་བའི་ལོ་རྒྱུས་ནི་རང་
ངོས་ཀྱི་ལོ་ཚད་ལས་ཀྱང་རིང་བ་ཞར་ལ་ཤེས་ཐུབ། འོན་ཀྱང་ཟ་མ་ཁྱེར་ཡོང་བའི་དུས་
ནང་། སྡེར་མ་ནི་མོའི་བརླ་ཐོག་ཏུ་བཞག་ཀྱང་བྲོ་བ་མྱང་ཙམ་ཡང་མི་བྱེད། མི་ཀུན་པོ་མོ་
ནི་ལོང་བའམ་ལྐུགས་པ་གང་རུང་ཞིག་ཡིན་པར་ཡིད་ཆེས་ལ་ཉེ་བར་གྱུར། དེ་ནས་དབྱིན་
ཏི་ཨན་པ་དག་གིས་ཁོ་ཚོའི་སྐད་ཆ་སྤྱད་དེ་ཆུ་དགོས་མིན་དྲིས་པའི་ཚེ་ན། མོའི་མིག་ཟུང་
འགུལ་ཙམ་དང་བཅས་དེ་ཚོ་ངོས་ཟིན་པ་ལྟར་མགོ་བོ་ལྡེམ་ལྡེམ་ཞིག་བྱས་སོང་།
ཁྱིམ་མི་དག་ལ་ཐབས་ཀྱིས་སྟོངས་པས་མོ་ཁྱིམ་དུ་ཉར་བྱུང་། ཨའོ་ལེ་ལི་ནུའོ་ཡིས་
སེམས་རྣལ་ལ་ཕབ་ནས་མོའི་མདུན་དུ་ཡེ་ཤུའི་འཁྲུངས་སྐར་ཀྱི་དུས་སྐབས་རེའུ་མིག་
མགོ་ནས་མཇུག་བར་ཐེངས་གཅིག་བཀླགས་སོང་ནའང་། མོ་ནི་ཚུལ་དེ་ལ་ཚོར་བ་ཅི་
ཡང་མེད་པར་བརྟེན། ཁྱིམ་མི་ཚོས་འཕྲིན་ཡིག་ནང་མངོན་པའི་མོའི་ཨ་མའི་མིང་ལི་
པེ་ཁ་ཞེས་པ་མོར་འདོགས་དགོས་སོང་། དེའི་དུས་མ་ཁུང་ཏོ་རུ་ད་དུང་མི་ཤི་བའི་དོན་
དག་གཅིག་ཀྱང་བྱུང་མེད་པ་ལ། རང་བཞིན་དུ་དུར་སའང་ཡོད་མི་དཔེ། རྒྱུ་མཚན་དེའི་
དབང་གིས་ཁོ་ཚོས་གནས་སྐབས་སུ་རུས་པ་འཇོག་སའི་ཁུག་མ་དེ་བསྡུ་དགོས་བྱུང་བ་
དང་། རྗེས་སུ་གོ་སྐབས་འགྲིག་ཚེ་དུར་སྦ་བྱེད་རྩིས་བྱས། དུས་ཡུན་རིང་བོ་ཞིག་གི་ནང་
དུ་འདས་པོའི་རུས་པ་དེ་དག་གིས་ཁྱིམ་ནང་གང་སར་ལས་ཀར་གནོད་པར་བྱེད་དེ། ནམ་
རྒྱུན་བློ་ཡུལ་ལས་འགོངས་པའི་གནས་སུ་མངོན་ཡོང་བའི་མཚུངས་སུ། བྱ་མོས་བྱ་ཚང་
བཅའ་དུས་དང་འདྲ་བར་ཀུ་ཀུ་ཞེས་སྒྲ་བསྒྲགས་འོངས། ལི་པེ་ཁ་ནི་དུས་ཡུན་རིང་བོ་
ཞིག་འགོར་རྗེས་གཞི་ནས་ཁྱིམ་དེའི་འཚོ་བའི་ནང་ཞུགས་ཐུབ་པར་གྱུར། མོ་ནི་ནམ་ཡང་
ཁྱིམ་གྱི་ཆེས་ལྷིང་འཇགས་ཡིན་པའི་གྲུ་གར་འཛུལ་ཞིང་། དེ་གར་སྒུལ་སྟེགས་སྟེང་ཙོག་
རྗེས་མཛུབ་མོ་ནུ་བར་བྱེད། དོན་དག་གང་ཞིག་གིས་ཀྱང་མོའི་དང་བ་འདྲེན་མི་ནུས་ཏེ།
དུས་ཚོད་ལས་མངོན་པའི་སྒྲ་དབྱངས་གཅིག་པུ་ནི་དེའི་གྲས་སུ་མི་ཐེ། དུས་ཚོད་ཕྱེད་ཀ་
འགོར་མཚམས་རེ་རེར་མོས་ནི་སྐྲག་མདངས་ཤར་བའི་མིག་ཟུང་ཕྱོགས་བཞིར་བསྐོར་
ནས་ཅི་ཞིག་འཚོལ་བཞིན་པའི་བཟོ་འདྲ་བསྟན་བྱུང་། དེ་ནི་ཕལ་ཆེར་བར་སྣང་གི་གནས་
ག་གེ་མོའི་གཞི་རུ་སྒྲ་དབྱངས་དེ་རྙེད་ཟིན་པ་དང་ཡང་དག་མཚུངས། ཉིན་འགའ་ཕར་
འདས་ཀྱང་མོས་ཅི་ཡང་མི་ཟ་བ་ཡིན། ཀུན་པོས་འདང་མི་ཕོག་པ་ནི་མོ་ལྟོགས་ནས་ཤི་
མེད་པ་རང་རེད། ཕྱིས་སུ་དབྱིན་ཏི་ཨན་པ་སྟེ། ཁོ་ཚོ་ནི་སྐར་མ་འགའ་རེར་ཡང་སྡོད་པ་
མེད་པར་ཁུ་སིམ་ངང་ཁྱིམ་ནང་ཕར་འགྲོ་ཚུར་འོང་བྱེད་པས། དོན་བྱ་གང་ཡང་དེ་ཚོའི་
མིག་འོག་ནས་ཐར་མི་སྲིད། ཁོ་ཚོས་མོ་ལྷས་རའི་ནང་གི་ས་རློན་དང་སེན་མོས་བྲད་པའི་
རྩིག་ངོས་ཀྱི་ཀ་རག་བཟའ་རྒྱུར་དགའ་བ་ཚོར། དེ་ཡང་མོའི་ཕ་མ་ཟུང་དང་མོ་སྙོར་སྐྱོང་
བྱེད་མཁན་དག་གིས་ཀྱང་སྤྱོད་ངན་དེར་སྡིགས་མོ་བྱས་ཡོད་པ་གསལ་ཏེ། རྒྱུ་མཚན་ནི
མོའི་སེམས་སུ་དོན་དེར་གནོང་བཞིན་པས་ལས་ཀ་དེ་གསང་བའི་ངང་སྒྲུབ་བཞིན་པ་
ལ། ཟས་དེ་དག་སྦས་ནས་མི་མེད་པའི་ཚེ་ན་གཞི་ནས་ཟ་བཞིན་མཆི། མཚམས་དེ་ནས་
བཟུང་ཁྱིམ་མི་དག་གིས་མོ་ལ་ལྟ་རྟོག་བྱེད་ཚད་ཇེ་དམ་དུ་བཏང་བྱུང་། ཁོ་ཚོས་ལྷས་རའི་
ནང་ཟོག་གི་མཁྲིས་ཁུ་གཅོལ་བ་དང་། རྩིག་ངོས་སུ་ཁ་ཚ་ཡི་སྣུམ་སོགས་བྱུགས་པ་བརྒྱུད་
ནས་མོའི་སྤྱོད་ངན་དེ་བཀག་འགོག་ཐུབ་པར་ཡིད་ཆེས་བྱས། འོན་ཀྱང་མོ་ས་རློན་བཙལ་
བའི་ཐད་བློ་རིག་ཤིན་ཏུ་བཀྲ་བས། ཝུའུ་ཨེར་སུའོ་ལས་དེ་ལྷག་གི་ལག་ཐབས་མི་སྤྱོད་
ཐབས་མེད་དུ་གྱུར། མོས་ཟངས་པ་ཆུང་བའི་ནང་ཚ་ལུ་མའི་ཁུ་དྭངས་བླུགས་ཐོག དེའི་
ནང་ལྕུམ་རྩྭ་བསྲེས་ནས་ཞག་གཅིག་ལ་འཁྱག་ཏུ་བཅུག་རྗེས། ཕྱི་ཉིན་སྔ་མོར་མོ་ལ་ལྟོ་
སྟོང་དུ་འཐུང་གི་བཅུག མི་སུས་ཀྱང་དེ་ནི་ས་ཟ་བ་འགོག་སྤྱད་ཀྱི་སྨན་མཆོག་ཅིག་ཡིན་
ཚུལ་བཤད་མྱོང་མེད། ཡིན་ནའང་ཝུའུ་ཨེར་སུའོ་ལ་ནི་དྲི་མ་ཁ་བའི་ཟས་དག་ཁོག་སྟོང་
དུ་དྲངས་ཚེ་མཆིན་པར་ལན་ཆ་ཡོད་པའི་ཐད་ཡིད་ཆེས་པ་ཡིན། ལི་པེ་ཁ་ཡིས་སྲོག་
བསྡོས་ཀྱིས་ཕྱིར་རྒོལ་བྱས་བྱུང་སྟེ། ཤེད་ཤུགས་ཆེ་ཚུལ་ནི་ཆུང་ཞིང་སྐེམ་པའི་ལུས་པོ་དང་
ཁྱོན་ནས་མི་འཚམ་ལ། ཁོ་ཚོས་མོ་བེའུ་ཐང་དུ་བསྒྱེལ་པ་ལྟར་བཟོས་ཏེ་བཙན་གྱིས་སྨན་
ལྡུད་དགོས་བྱུང་། ཡིན་ནའང་མོས་རྐང་ལག་གཡུག་པའི་ཆ་དེ་ཚད་བཀག་མི་ཐེབས་པ་
དང་འབྲེལ། སོ་འདེབས་པ་དང་མཆིལ་མ་འཕངས་པའི་ཞར་དུ་ཡ་མཚན་པའི་འབོད་སྒྲ་
བསྒྲགས་པའང་སེམས་ནང་བཟོད་དཀའ། སྡིགས་མོ་ཡི་སྒྲ་དེ་གོ་བས་དབྱིན་ཏི་ཨན་པ་ཚོ་
ཁ་གདངས་མིག་ཅེར་གྱི་ཚུལ་དུ་ལུས། ཁོ་ཚོའི་བཤད་སྟངས་ལྟར་ན་དེ་དག་ནི་རང་གི་ཕ་
སྐད་ནང་ཆེས་བཙོག་པའི་དམོད་གཏམ་ཡིན་ཟེར། ཝུའུ་ཨེར་སུའོ་ལས་ཤེས་རྗེས། སྨན་
བཅོས་ཀྱི་སྟེང་ལ་འབྲེང་བས་གཅར་རྒྱུ་དེ་ཁ་སྣོན་མཛད། དུས་གཏན་དུ་རྟོགས་ཐབས་
བྲལ་བ་ནི་ལྕུམ་རྩྭ་དང་གཅར་རྡུང་གང་གིས་གོ་ཆོད་པའམ། ཡང་ན་དེ་གཉིས་ཟུང་འབྲེལ་
བྱས་པ་ལས་ཕན་ནུས་ཐོན་པ་གང་ལྟར། མདོར་དྲིལ་ན་གཟའ་འཁོར་འགའི་རྗེས་སུ་ལི་
པེ་ཁ་ཡི་ལུས་པོ་སླར་སོས་བཞིན་པའི་རྟགས་མངོན་ཡོང་། མོ་རང་བཞིན་དུ་ཨེར་ཁ་ཏིའེ་
ཨའོ་དང་ཨ་མཱ་ལན་ཏ་གཉིས་ཀ་རྩེ་བའི་རོལ་རྩེད་ནང་ཞུགས་པར། ཁོ་ཚོས་མོ་ནི་ཨ་ཅེ་
བཞིན་དུ་བརྩིས་བྱུང་། མོའི་ཕོ་བའི་འཇུ་སྟོབས་ལེགས་པའི་ཁར། བསྣོལ་གྲི་ཡང་བཀོལ་
བར་མཁས། ཅང་མ་འགོར་བར་ཁྱིམ་མི་ཚོས་མོས་ཁ་སི་ཏིའེ་ལི་ཡའི་སྐད་བཤད་པ་ནི་
དབྱིན་ཏི་ཨན་པའི་ཁ་སྐད་ནང་བཞིན་བྱང་བར་མ་ཟད། ལག་གི་ལས་ཀའང་མཆོག་ཏུ་
གྱུར་པ་རྟོགས་ལ། ད་དུང་དབྱངས་ལྡན་དུས་ཚོད་ལས་བཏང་འོངས་པའི་ཧྭར་ཚིའི་བྲོ་གླུ་
ངག་ལ་བཀུག་ཐོག དེར་རང་གིས་བསྒྲིགས་པའི་དགོད་བྲོ་བའི་གླུ་ཚིག་ཀྱང་སྦྱོར་ཐུབ་པ་
ཤེས། ཚང་མས་ཅང་མ་འགོར་བར་མོ་ཁྱིམ་འདིའི་ཁྱིམ་མི་གསར་བ་ཞིག་ཡིན་པར་དང་
ལེན་བྱས་སོང་། མོ་དང་ཝུའུ་ཨེར་སུའོ་ལའི་འབྲེལ་བ་ནི་ཆེས་ཟབ་སྟེ། ཕྱི་མར་མཚོན་ན་
དངོས་སུ་སྐྱེས་པའི་བུ་ཕྲུག་དག་ཀྱང་མོར་མི་དོ་བའི་ཚད་དུ་སླེབས། མོས་ནི་ཨ་མཱ་ལན་ཏ་
དང་ཨེར་ཁ་ཏིའེ་ཨའོ་གཉིས་ལ་ནུ་མོ་ཆུང་ཆུང་དང་ནུ་བོ་ཆུང་ཆུང་ཞེས་འབོད་ཅིང་། ཨའོ་
ལེ་ལི་ཡ་ནུའོ་ལ་ཨ་ཁུ་ཞེས་འབོད་པའི་མཚུངས་སུ། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་
ཏིའེ་ཡར་སྤོ་བོ་ཞེས་བོས་བྱུང་། དེར་བརྟེན། མོས་ཀྱང་ཁྱིམ་མི་གཞན་པ་དག་དང་འདྲ་བར་
ལུགས་མཐུན་ངང་ལི་པེ་ཁ་པུའུ་ཨེན་ཏིའེ་ཡ་ཞེས་པའི་མིང་སྤྱད་སོང་། དེ་ནི་མོས་མི་ཚེ་
གང་བོར་སྤྱད་པའི་མིང་གཅིག་པུ་ཡིན་ཏེ། འཆི་རག་བར་དུ་ལྷད་ཏོག་ཙམ་ཡང་ཞུགས་
མེད་དོ། །
ལི་པེ་ཁ་ཡིས་ས་ཟ་བའི་སྤྱོད་ངན་དེ་བསྒྱུར་རྗེས། བྱིས་པ་གཞན་དག་གི་ཁང་བའི་
ནང་ཉལ་ས་བཀོད་སྒྲིག་བྱས། ཉིན་ཞིག་གི་དགོང་མོ། ཁོ་ཚོ་དང་མཉམ་པོར་ཉལ་བའི་
དབྱིན་ཏི་ཨན་གྱི་བུད་མེད་དེ་གློ་བུར་སད་བྱུང་སྟེ། རྣ་ལམ་དུ་ཁྱད་མཚར་གྱི་སྒྲ་ཞིག་ཁང་
བའི་གྲུ་ཟུར་དུ་ཆད་མ་མཐུད་ངང་གྲག་པ་ཐོས། མོས་ཁང་བའི་ནང་དུ་སྲོག་ཆགས་ཤིག་
ཡོང་འདུག་སྙམ་པས་དོགས་ཟོན་བྱས་པ་ན། ལི་པེ་ཁ་སྒུལ་སྟེགས་སྟེང་ཙོག་ནས་མཛུབ་མོ་
ནུ་བཞིན་འདུག་ཅིང་། མིག་ཟུང་དེ་བྱི་ལ་དང་འདྲ་བར་མུན་ནག་ནང་འོད་འཕྲོ་བར་བྱེད་
པ་ཚོར། པི་ཞི་ཐ་ཞི་ཝུང་གི་སེམས་སུ་འཇིགས་སྐྲག་དང་བར་ཆད་ལས་བཟློག་པར་དཀའ་
བའི་སྡུག་མུན་འཐིབས་ཐོག མོས་མིག་ཟུང་དེའི་ནང་དུ་ཁོ་ཚོ་ལ་འཇིགས་ཉེན་སྐུལ་
བྱེད་ཀྱི་ནད་ཡམས་དེ་བདོག་པ་ངོས་ཟིན་པར་གྱུར། དོན་ལ་ནད་ཡམས་འདིའི་རིགས་
ཀྱིས་མོ་དང་ཕུ་ནུ་ཚོ་ཕ་ཡུལ་དང་བཙན་གྱིས་འབྲལ་དུ་བཅུག་པ་སྟེ། དུས་གཏན་དུ་ཁོ་
ཚོའི་གནའ་ནས་བརྒྱུད་ཡོང་བའི་རྒྱལ་པོ་དོར་བར་མ་ཟད། སྲས་མོ་དང་རྒྱལ་སྲས་ཀྱི་ཐོབ་
ཐང་ཆེ་བ་དག་ཀྱང་འདོར་དགོས་བྱུང་། དེ་ནི་གསལ་བོར་བརྗོད་ན་གཉིད་མི་ཡོང་བའི་
ནད་དེ་རེད།
ནམ་གསལ་ལ་ཉེ་དུས། དབྱིན་ཏི་ཨན་པ་ཁ་ཐ་ཝུའུ་ལེ་མི་མཐོང་བར་གྱུར། ཁོའི་ཨ་ཅེ་
པི་ཞི་ཐ་ཞི་ཝུང་ནི་ཤུལ་དུ་བསྡད་བྱུང་ལ། ད་དུང་རང་གི་བར་ཆད་ཀྱང་དང་དུ་བླངས་པ་
སྟེ། ད་ནི་གནམ་གྱི་མཐའ་ལ་བྲོས་ཀྱང་། སྲོག་ལ་གཟན་པའི་ནད་ཡམས་འདིས་བར་མེད་
བདས་ཏེ་རྗེས་སུ་ཆོད་ངེས་ཚུལ་བསྟན་པ་ལ། མི་སུས་ཀྱང་མོའི་སྐྲག་དངངས་དེར་ཁ་ཡ་མི་
བྱེད། “གལ་ཏེ་གཉིད་མི་དགོས་ཚེ། དེ་ལས་བཟང་བ་ཞིག་ཡོད་སྲིད་དམ།” ཧོ་སའེ་ཨེར་
ཁ་ཏིའེ་ཨའོ་པུའུ་ཨེན་ཏིའེ་ཡས “དེ་ལྟ་ན་ང་ཚོས་སྔར་ལས་མང་བའི་དུས་ཚོད་བེད་སྤྱོད་
གཏོང་ཐུབ” ཟེར། འོན་ཀྱང་དབྱིན་ཏི་ཨན་གྱི་བུད་མེད་དེས་ཁོ་ཚོ་ལ་འདི་ལྟར་འགྲེལ་
བཤད་བྱས་བྱུང་། གཉིད་མི་ཡོང་བའི་ནད་ཀྱི་ཆེས་འཇིགས་པའི་ཆ་དེ་ཐང་ཆད་པའི་
སྣང་བ་མེད་པར་གཉིད་དང་བྲལ་བ་ཁོ་ན་མ་ཡིན་པར། དབང་མེད་སྒོས་ཆེས་བཙོག་པའི་
མཐའ་ལ་འདེད་པ་སྟེ། གསལ་བོར་བཤད་ན “བརྗེད་ངས” ཞེས་པ་རང་ངོ་། །དེ་ད་དུང་
གསལ་བར་བཀྲལ་ན། ནད་པ་གང་ཞིག་དལ་བུར་གཉིད་མི་ཡོང་བའི་རྣམ་པར་གོམས་པ་
དང་འབྲེལ་ཏེ། བྱིས་པའི་དུས་ཀྱི་དྲན་པ་མཐའ་དག་དང་། དེར་མཐུད་ནས་དངོས་པོ་ཡི་
མིང་དང་སྤྱི་དོན། ཆེས་མཐའ་མར་སོ་སོའི་ལུས་ཀྱི་ཐོབ་ཐང་སོགས་ཀྱང་བརྗེད་པ་བརྒྱུད།
རང་ངོས་ཤོར་ནས་ཕར་འགྲོ་ཚུར་འོང་མི་ཐུབ་པའི་གླེན་པར་འགྱུར་ངེས་པ་བཅས་ཡིན་
པར་སྨྲ། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་བགད་དེ་དབུགས་ཀྱང་གཏོང་ལེན་
མི་ཐུབ་པའི་ཚད་དུ་སླེབས་ཤིང་། དེ་ནི་དབྱིན་ཏི་ཨན་པ་ཁོ་ནར་བདོག་པའི་ནད་ཡམས་
ཤིག་ཡིན་པར་ངོས་བཟུང་། ཝུའུ་ཨེར་སུའོ་ལས་ནད་འགོག་པ་ཁག་ཐེག་བྱ་སླད། ལི་པེ་ཁ་
དང་བྱིས་པ་གཞན་དག་ཁ་བཀར་སོང་།
གཟའ་འཁོར་འགའི་རྗེས་སུ། པི་ཞི་ཐ་ཞི་ཝུང་གི་དངངས་སྐྲག་དེ་ཕལ་ཆེར་ཞི་
འཇགས་སུ་ཕྱིན། ཉིན་ཞིག་གི་དགོང་མོ་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་
མལ་ཁྲིའི་སྟེང་ཕར་འཁོར་ཚུར་འཁོར་བྱས་ཀྱང་གཉིད་མ་ཐུབ། ཝུའུ་ཨེར་སུའོ་ལ་ཡང་
སད་ནས་འདུག་པས་ཁོ་ལ་ཅི་བྱུང་ཚུལ་དྲིས། ཁོས་ལན་དུ “ངས་ཡང་བསྐྱར་ཕུའུ་ལུའུ་
ཏེང་ཞི་ཨའོ་ཨ་ཅི་ལ་ཨེར་དྲན་བྱུང” ཞེས་བརྗོད། ཁོ་ཚོ་དུས་ཚོད་སྐར་མ་གང་ལའང་མ་
གཉིད། ཕྱི་ཉིན་སླེབས་པར་ཐང་ཆད་པའི་ཚོར་སྣང་ཅི་ཡང་མེད་པས། གཉིད་མ་ཡོང་བའི་
མཚན་མོ་དེ་དྲན་ཤེས་ཀྱི་རྒྱབ་ཏུ་གཡུགས་པར་མཛད། དགུང་ཚིགས་གསོལ་བའི་དུས་
སུ། ཨའོ་ལེ་ལི་ཡ་ནུའོ་ཡིས་ཡ་མཚན་པའི་ངང་ཁོས་མཚན་གང་བོར་ཚོད་ལྟ་ཁང་དུ་ཁབ་
སྒྲོག་ཅིག་གི་སྟེང་གསེར་རྩི་ཇི་ལྟར་བྱུགས་པའི་ཚུལ་ལབ་སོང་སྟེ། དེ་ནི་ཝུའུ་ཨེར་སུའོ་
ལ་ཡི་སྐྱེས་སྐར་དུ་འབུལ་བར་གྲ་སྒྲིག་བྱས་པ་ཡིན། ཡིན་ནའང་ད་ལྟའི་དུས་འདིར་ཡང་
ཐང་མི་ཆད་ཟེར། ཉིན་གསུམ་པ་སླེབས་དུས། ཚང་མ་གཉིད་རན་པའི་དུས་སྐབས་སུའང་
གཉིད་འདོད་མ་བྱུང་བ་ལ། གཞི་ནས་དུས་ཚོད་ལྔ་བཅུ་ལྷག་ལ་བསྟུད་མར་མིག་བཙུམས་
མེད་པ་ཚོར་བས། གཞི་ནས་མཉམ་འཇོག་བྱེད་མགོ་བརྩམས།
“བྱིས་པ་ཚང་མ་ཡང་སད་ནས་ཡོད།” དབྱིན་ཏི་ཨན་གྱི་བུད་མེད་དེའི་སྐད་ཆའི་
ནང་ལས་དབང་གི་དོན་འདུས་པས “ནད་ཡམས་འདི་ཁྱིམ་ནང་དུ་ཡོང་བར། སུ་ལའང་
ཐར་ས་མེད” ཅེས་བཤད་བྱུང་།
ཁོ་ཚོ་ལ་དངོས་གནས་གཉིད་མི་ཡོང་བའི་ནད་དེ་ཕོག་ཚར། ཝུའུ་ཨེར་སུའོ་ལས་ཨ
མའི་དྲུང་དུ་སྨན་རྩྭ་སྣ་ཚོགས་ཀྱི་ཕན་ནུས་སྦྱངས་མྱོང་བ་ལ། ཁྭ་ཏའི་མགོ་ཡི་ཁུ་དྭངས་
གདུས་ཏེ་མི་ཚང་མར་འཐུང་དུ་བཅུག དེ་ལྟ་ནའང་ཁོ་ཚོར་གཉིད་ཡོང་གི་མེད་དེ། ཉིན
ཧྲིལ་པོར་སད་ཀྱིན་ཡོད་ཡོད་ལ་རྨི་ལམ་རྨི་བར་བྱེད། དེ་འདྲའི་གསལ་དྭངས་ཀྱི་རྨི་འཁྲུལ་
ནང་དུ། ཁོ་ཚོས་རང་གི་རྨི་ལམ་ཁྲོད་ཀྱི་སྣང་བརྙན་མཐོང་ཐུབ་པར་མ་ཟད། གཞན་གྱི་རྨི་
ལམ་ནང་གི་ལྗོངས་རིས་ཀྱང་རིག་ཐུབ། བར་སྐབས་དེར་ཁྱིམ་ནང་ཧྲིལ་པོ་མགྲོན་ཚོགས་
ཀྱིས་ཁེངས་འདྲའི་རྣམ་པ་མངོན། ལི་པེ་ཁ་ནི་ཐབ་ཚང་གི་གྲུ་ག་རུ་སྒུལ་སྟེགས་སུ་ཙོག་
སྣང་བར། རྨི་ལམ་དུ་བྱད་གཟུགས་རང་ཉིད་དང་གཉིས་སུ་མ་མཆིས་པའི་སྐྱེས་པ་ཞིག་
ཤར་འོངས་ཏེ། ཁོའི་ལུས་སུ་རྒྱུ་ཡ་མ་སོ་མ་ལས་བྱས་པའི་གྱོན་ཆས་དཀར་པོ་ཞིག་གོན་
འདུག་ཅིང་། ཚི་ལེན་གྱི་གོང་ཁར་གསེར་གྱི་སྒྲོག་གུ་ཞིག་བརྒྱབ་ནས། མོར་རྒྱ་སེའི་མེ་ཏོག་
ཅིག་ཕུལ་བྱུང་། ཁོའི་ཡོང་རོགས་སུ་ད་དུང་བུད་མེད་ཅིག་ཡོད་དེ། ཕྲ་ལ་རིང་བའི་མཛུབ་
མོས་རྒྱ་སེའི་མེ་ཏོག་གི་འདབ་མ་ཞིག་བླངས་ནས་མོའི་སྐྲ་ནང་དུ་གསབ་པར་མངོན། ཝུའུ་
ཨེར་སུའོ་ལས་སྐྱེས་པ་དང་བུད་མེད་དེ་གཉིས་ནི་ལི་པེ་ཁ་ཡི་ཕ་མ་གཉིས་ཡིན་པ་རྟོགས།
ཡིན་ནའང་ཞིབ་ལྟ་ཡུན་རིང་ཞིག་གི་རྗེས་སུ། ཁོ་ཚོ་དང་ངོ་ཡེ་ནས་འཕྲད་མེད་པ་དེར་
ཡིད་ཆེས་བརྙེས། དེ་དང་མཉམ་དུ་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ལ་ནམ་
ཡང་རང་ཉིད་ཀྱིས་གུ་ཡངས་གཏོང་ཐབས་བྲལ་བའི་འཛོལ་ཉེས་ཤིག་བྱུང་། ཁྱིམ་གྱི་ཐོན་
དངོས་ཏེ། སྲོག་ཆགས་ཆུང་ངུའི་དབྱིབས་ལྟར་བཟོས་པའི་ཀ་ར་ནི་རྒྱུན་མ་ཆད་པར་གྲོང་
རྡལ་ནང་ཕྱིར་བཙོང་སོང་། བྱིས་པ་རྒན་གཞོན་སུ་ཡིན་ཡང་དགའ་ཉམས་དང་བཅས་
ཞིམ་མངར་ཆེ་བའི་ལྗང་མདོག་གི་གཉིད་མི་ཡོང་བར་བྱེད་པའི་བྱ་ཕོ་ཆུང་བ་ཅན་དང་།
བྲོ་བ་མངར་བའི་གློ་མདོག་གི་གཉིད་མི་ཡོང་བར་བྱེད་པའི་ཉ་མོ་ཆུང་བ་ཅན། སྙི་མོར་
མངོན་པའི་སེར་མདོག་གི་གཉིད་མི་ཡོང་བར་བྱེད་པའི་རྟེའུ་ཅན་བཅས་འཇིབ་པར་བྱེད་
པས། གཟའ་ཟླ་བའི་ཉིན་གྱི་ཞོགས་པའི་དུས་སྐབས་སུ་གྲོང་རྡལ་གྱི་མི་ཡོད་དོ་ཅོག་སད་
ནས་སྡོད་པའོ། །ཐོག་མའི་དུས་སུ་ཀུན་པོས་དེ་འདྲ་མཉམ་འཇོག་བྱེད་ཀྱིན་མེད་དེ། དེ་
ལས་ལྡོག་པར་མི་ཚང་མ་གཉིད་མི་དགོས་པའི་ཆ་དེར་སྤྲོ་བ་འབུམ་གྱིས་ཁེངས། རྒྱུ་མཚན་
བཤད་ན་སྐབས་དེར་མ་ཁུང་ཏོ་རུ་ལས་ཀ་མང་པོ་བདོག་པས། དུས་ཚོད་ཀྱིས་ནམ་ཞར་
ཡང་འདང་གི་མེད། ཁོ་ཚོས་ཉིན་མཚན་དབྱེར་མེད་དུ་བྱ་བ་སྒྲུབ་པ་ལ། ལས་ཀ་ནི་ཅང་མ་
འགོར་བར་ལས་ནས་ཚར་སོང་། ཞོགས་པའི་དུས་ཚོད་གསུམ་གྱི་ཐོག་བྱ་བ་ཅི་ཡང་བསྒྲུབ་
རྒྱུ་མེད་པར་བརྟེན། སྒྲ་དབྱངས་གཏོང་བའི་དུས་ཚོད་ལ་ཉན་ཞོར་ཧྭར་ཚིའི་གདངས་
དབྱངས་རེ་རེ་བརྩི་བར་འགྱུར། གཉིད་འདོད་པའི་མི་དག་ནི་ཐང་ཆད་པའི་རྒྱུ་རྐྱེན་ཡེ་
ནས་མིན་ཏེ། ཡིན་ངོ་མ་ནི་གཉིད་པའི་ཆ་དེར་རྗེས་དྲན་ཞུ་བར། ནུས་མེད་ཐབས་ཤེས་
སྣ་ཚོགས་པ་ཚོད་ལྟ་བྱས་སོང་། ཁོ་ཚོ་ནི་མཉམ་པོར་འཛོམས་ནས་བར་མ་ཆད་པར་ཁ་
བརྡ་གློད། དུས་ཚོད་དུ་མའི་རིང་ལ་དགོད་བྲོ་བའི་དོན་དག་གཅིག་ཡང་སྐོར་བསྐྱར་སྐོར་
གྱིས་བཤད་འགྲོ་སྟེ། དཔེར་ན་བྱ་ལ་བྱ་བྱེད་པའི་གཏམ་རྒྱུད་དེ་བཤད་ནས་བཟོད་དཀའ་
བའི་མཐའ་ལ་གཏུགས་ཟིན། དེ་ནི་བཤད་མི་ཚར་བའི་གཏམ་རྒྱུད་ཅིག་ཡིན། གཏམ་རྒྱུད་
འཆད་མཁན་གྱི་མི་དེས་ཚང་མར་བྱ་ལ་བྱ་བྱེད་པའི་གཏམ་རྒྱུད་ལ་ཉན་འདོད་དམ་ཞེས་
དྲིས་པར། གལ་ཏེ་ཀུན་པོས “ཉན་འདོད” ཅེས་བཤད་ཚེ། ཁོས་ཚང་མར་ཁྱོད་ཚོར “ཉན་
འདོད” ཅེས་བརྗོད་དུ་བཅུག་མེད་ཅེས་ལབ་འགྲོ་ལ། དེ་ནས་ཡང་ཐམས་ཅད་པོར་བྱ་ལ་
བྱ་བྱེད་པའི་གཏམ་རྒྱུད་ལ་ཉན་འདོད་དམ་ཞེས་འདྲི་བར་བྱེད། གལ་སྲིད་ཚང་མས “ཉན་
མི་འདོད” ཅེས་ལན་བྱིན་ཚེ། ཁོས་ཀུན་པོར་ཁྱོད་ཚོར “ཉན་མི་འདོད” ཅེས་སྐྲ་རུ་
བཅུག་མེད་ཅེས་བཤད་ངེས་ཤིང་། ཡང་ཐམས་ཅད་པོར་བྱ་ལ་བྱ་བྱེད་པའི་གཏམ་རྒྱུད་ལ
ཉན་འདོད་དམ་ཞེས་དྲིས་འགྲོ། གལ་ཏེ་ཚང་མས་ཁ་མ་གྲག་ན། ཁོས་ཁྱོད་ཚོ་ལ་སྐད་ཆ་མ་
བཤད་ཅེས་བརྗོད་མེད་ཟེར་བ་དང་། ཡང་ཚང་མར་གཏད་ནས་བྱ་ལ་བྱ་བྱེད་པའི་གཏམ་
རྒྱུད་ལ་ཉན་འདོད་དམ་ཞེས་འདྲི་བ་ཡིན། དེ་འདྲའི་དུས་ནང་སུ་ཡང་ཕྱིར་འགྲོ་མི་ཆོག་
སྟེ། རྒྱུ་མཚན་ནི་ཁོས་ཁྱོད་སོང་ཆོག་ཅེས་བརྗོད་མེད་པས་རེད། མཐུད་ནས་ཡང་ཀུན་པོར་
བྱ་ལ་བྱ་བྱེད་པའི་གཏམ་རྒྱུད་ལ་ཉན་འདོད་དམ་ཞེས་དྲིས་འགྲོ། འདི་ལྟར་མུ་ནས་མུ་སྐྱོང་
བར་བྱེད་པ་ལ། མཚན་ཞག་གང་བོར་ངན་གཤིས་དེ་བསྐྱར་ཟློས་ཀྱིས་འཁོར་སྐྱོད་བྱེད་དུ་
འཇུག་པ་ཡིན།
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་གཉིད་མི་ཡོང་བའི་ནད་དེས་འདི་ག་
གྲོང་རྡལ་བཟུང་ཟིན་པ་རྟོགས་པས། གཞིས་ཁྱིམ་སོ་སོའི་ཁྱིམ་བདག་དག་གཅིག་ཏུ་བསྡུས་
ནས་རང་གིས་ཤེས་པའི་ནད་གཞི་དེའི་གནས་ཚུལ་ཁོ་ཚོར་བཤད་པ་ལ། ཚང་མས་ཀྱང་
བྱེད་ཐབས་སྣ་ཚོགས་སྤྱད་པ་བརྒྱུད་གནོད་འཚེ་ཆེན་པོ་དེ་འདམ་གཞོང་གི་གྲོང་རྡལ་
གཞན་པར་མཆེད་དུ་མི་འཇུག་རྒྱུ་ཐག་གཅོད་བྱས། ཁོ་ཚོས་ནེ་ཙོ་རྡོ་རྗེ་གང་ཞིག་ཨ་རབ་
པའི་ལག་ནས་བརྗེས་པའི་དྲིལ་བུ་ཆུང་བ་ཚོ་ར་མའི་སྐེ་ལས་བླངས་ཏེ་གྲོང་རྡལ་ནང་
ཞུགས་པའི་སྒོ་ཆེན་ཁར་བཞག་ཐོག སོ་སྲུང་པའི་ཉེན་བརྡ་ལ་མི་ཉན་ཞིང་གྲོང་རྡལ་
ནང་འགྲོ་བའི་ཐད་ཞུ་བ་བྱེད་མཁན་གྱི་མི་དེ་ཚོར་སྤྱོད་དུ་བཅུག དུས་སྐབས་དེའི་ནང་
མ་ཁུང་ཏོ་ཡི་སྲང་ལམ་དུ་འགྲོ་བཞིན་པའི་ཕྱི་མི་དག་གིས་དྲིལ་བུ་ཆུང་བ་རེ་གཡུག་པར་
བྱེད་དེ། ནང་དོན་ནི་ནད་པ་རྣམས་ལ་རང་ཉིད་བདེ་ཐང་ཡིན་ཚུལ་ཤེས་སུ་འཇུག་པའོ། །
ཁོ་ཚོ་གྲོང་རྡལ་ནང་དུས་ཡུན་ཐུང་ངུར་སྡོད་པའི་སྐབས་སུ་ཟ་མ་ཅི་ཡང་སྤྱོད་པར་མི་བྱེད།
རྒྱུ་མཚན་བཤད་ན་ནད་དེ་མིའི་ཁ་སྒོ་བརྒྱུད་ནས་ཕྱོགས་སུ་མཆེད་བཞིན་པར་བརྟེན། ད་
ནི་བཟའ་བཏུང་ཇི་སྙེད་ལ་གཉིད་མི་ཡོང་བའི་ནད་དེ་འགོས་ཡོད་པའི་རྐྱེན་གྱིས་ཡིན།
སྦྱོར་བ་འདི་ཡིས་ནད་ཡམས་དེ་ཡང་གྲོང་རྡལ་ཁོ་ནའི་ནང་ཚོད་འཛིན་བྱེད་པ་ལེགས་
འགྲུབ་བྱུང་བར་མངོན། ཚུལ་དེར་ཕན་འབྲས་ངེས་ཅན་ཐོབ་ཙ་ན། དུས་ཕྱིས་སུ་མི་རྣམས་
ཀྱིས་ཀྱང་བྲེལ་དངངས་སློང་བྱེད་ཀྱི་གནས་ཚུལ་དེ་རྒྱུན་ལྡན་དུ་བསམ་པར་གྱུར། དེ་བས་
འཚོ་བ་རྒྱུན་ལྡན་དང་ལས་ཀ་སྔར་བཞིན་སྒྲུབ་དུས། མི་སུས་ཀྱང་གཉིད་ཟེར་བའི་ནུས་པ་
གང་ཡང་མི་ཐོན་པའི་གོམས་གཤིས་དེར་སེམས་ཁྲལ་མི་བྱེད་པ་རེད།
དེ་ཡང་ཨའོ་ལེ་ལི་ཡ་ནུའོ་ཡིས་ཐབས་བཀོད་འཐེན་སོང་། ཁོས་དེའི་རྗེས་ཀྱི་ཟླ་
འགའི་ནང་དུ་མི་རྣམས་ལ་དྲན་པ་ཡལ་བའི་ཆ་དེར་འགོག་རྒོལ་བྱེད་རོགས་བྱས། གསར་
རྙེད་དེ་ནི་སྟེས་དབང་ཞིག་སྟེ། ཁོ་ནི་ནད་པ་རབས་དང་པོའི་སྐོར་ཡིན་པས། བྱང་ཆར་
སོང་བའི་གཉིད་མི་ཡོང་མཁན་དུ་གྱུར་ཡོད་པར་བརྟེན། གོ་སྐབས་དེ་དམ་འཛིན་གྱིས་
གསེར་དངུལ་ཆས་རྡུང་བའི་ལག་རྩལ་མཐོན་པོ་དེ་ཁོང་དུ་ཆུད་ཟིན་འདུག ཉིན་ཞིག་
ཁོས་ལྕགས་རིགས་ལེབ་མོ་རྡུང་སྤྱད་ཀྱི་ལྕགས་འཛེར་ཆུང་བ་དེ་འཚོལ་སྐབས། དེའི་
མིང་ཡིད་ལ་ཡེ་ནས་མ་འཁོར། ཨ་ཕས་ཁོ་ལ་གསོར་འབིག་ཅེས་བརྗོད་པ་ན། ཁོས་མིང་
དེ་ཤོག་བུའི་ངོས་སུ་བྲིས་རྗེས་སྤྱིན་སྦྱར་གྱིས་ལྕགས་འཛེར་ཆུང་བའི་ཞབས་འོག་ཏུ་
སྦྱར། དེ་ལྟར་སྒྲུབ་པར་ཁོ་ནི་སང་ཕྱིན་མི་བརྗེད་པར་ཡིད་ཆེས་ཐོབ། སྐབས་དེར་ཁོས་ད་
དུང་འདི་ནི་དྲན་པ་ཡལ་བའི་རྟགས་མཚན་ཡིན་པ་ཡིད་ཀྱི་དགུ་ལའང་ཤར་མ་བྱུང་། རྒྱུ་
མཚན་ནི་དངོས་པོ་དེ་དག་གི་མིང་ནི་མ་གཞི་ནས་ཡིད་ལ་འཛིན་མི་བདེ་བ་ཡིན། ཉིན
ཞག་འགའ་ལས་མ་འགོར་བར། ཁོས་རང་ཉིད་ཀྱི་ཚོད་ལྟ་ཁང་ནང་གི་དངོས་ཆས་ཡོད་
ཚད་ཀྱི་མིང་མི་ཤེས་པར་གྱུར། དེར་བརྟེན་ཁོས་སྔ་ཕྱི་བྱས་ནས་དངོས་པོ་དེ་དག་ལ་མིང་
གི་ཤོག་བུ་སྦྱར། དེ་ལྟ་བས་ན་སྦྱར་བྱང་དེར་བལྟས་པ་ཙམ་གྱིས་ངོས་ཟིན་འགྲོ། ཨ་ཕས་
སེམས་མི་བདེ་བའི་ཉམས་དང་བཅས་ཁོ་ལ་རང་གི་བྱིས་པའི་དུས་ཀྱི་ཆེས་གཏིང་ཟབ་
པའི་དྲན་པ་དག་ཀྱང་ཉམས་བཞིན་པའི་ཚུལ་སྨྲ་སྐབས། ཨའོ་ལེ་ལི་ཡ་ནུའོ་ཡིས་ཁོར་
རང་གི་བྱེད་ཐབས་དེ་བརྒྱུད་བསྒྲགས་བྱས། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་
ཐོག་མར་ཁྱིམ་ནང་དུ་བཀོལ་སྤྱོད་བྱས་རྗེས། མཐུད་ནས་གྲོང་རྡལ་ཧྲིལ་པོར་ཁྱབ་བསྒྲགས་
གནང་། ཁོས་སྤུ་ཤད་ཆུང་བ་ཞིག་ཚོས་ནང་དུ་གསབ་ཙམ་གྱིས་དངོས་པོ་རེ་རེའི་ངོས་སུ་
མིང་ཅི་ཞིག་ཡིན་ཚུལ་བྲིས། ཅོག་ཙེ། འདུག་སྟེགས། ཅོང་། སྒོ། རྩིག་མ། མལ་ཁྲི། ཟངས་པ་ངོས་
སྙོམས་སོགས་ཡིན་ལ། དེ་ནས་ཡང་ཟོག་རའི་ནང་ཕྱིན་ཏེ་སྲོག་ཆགས་དང་སྐྱེ་དངོས་ལ་
མིང་སྦྱོར་མགོ་བརྩམས། འདོ་འཇོ་བ། ར་མ། ཕག བྱ་མོ། ཤིང་འབྲས་མུའུ་ཧྲུའུ། མཚོ་སྐྱེས་ཞོག་
ཁོག ངང་ལག་བཅས་སོ། །དྲན་པ་ཉམས་པའི་ནད་རྟགས་སྣ་ཚོགས་ལ་ཞིབ་འཇུག་བྱ་རྒྱུ་
གཏིང་ཟབ་ཏུ་སྤེལ་བ་དང་འབྲེལ་ཏེ། ཁོས་ནམ་ཉི་མ་ཞིག་ལ་མི་རྣམས་ཀྱིས་སྦྱར་བྱང་དེར་
བརྟེན་ནས་དངོས་པོ་རེ་རེ་ངོས་ཟིན་པར་གྱུར་ནའང་། དེ་དག་གི་བྱེད་ནུས་དྲན་མི་ཐུབ་
པའི་ཚུལ་རྟོགས་པ་ལ། ཁོས་དེ་དག་སོ་སོར་མཆན་འགྲེལ་འདོགས་མགོ་བརྩམས། དེའི་
ནང་དུ་འདོད་འཇོ་བ་ཡི་རྐེད་པར་བཏགས་པའི་བྱང་བུ་ནི་དཔེ་མཚོན་དུ་རུང་སྟེ། མ་
ཁུང་ཏོ་ཡི་སྡོད་དམངས་ཚོས་དྲན་པ་ཉམས་སྤྱད་དེར་འཐབ་རྩོད་བྱེད་པའི་ཆོད་སེམས་ནི་
གསལ་རྗེན་དུ་མཚོན་ནུས། འདི་ནི་འདོད་འཇོ་བ་ཡིན་པར། ཉིན་རེའི་ཞོགས་པར་བཞོས་ཚེ་འོ་མ་
ཐོབ་པ་ཡིན། འོ་མ་བསྐོལ་རྗེས་ཚིག་ཇ་དང་མཉམ་པོར་བསྲེས་པར་འོ་མའི་ཚིག་ཇ་ཞེས་པ་གྲུབ་བོ། །
འདི་ལྟར་མི་རྣམས་ནི་ཚོད་ཀྱིས་མ་ཐིག་པའི་དངོས་ཡོད་འཚོ་བའི་ནང་མུ་མཐུད་དུ་འཚོ་
བཞིན་ཏེ། ནམ་ཞིག་བྱང་བུའི་ངོས་ཀྱི་ཡི་གེ་ཡི་ནང་དོན་ཡང་བརྗེད་པ་ན། གནས་སྐབས་
སུ་མིང་ཚིག་དག་ལ་བརྟེན་པའི་དངོས་ཡོད་ཚང་མ་ཕྱིར་ལྡོག་པ་མེད་པར་འགྱུར་སྲིད།
འདམ་གཞོང་ཆེ་བར་འགྲོ་སའི་ལམ་སྣེ་རུ་བྱང་བུ་ཞིག་བསླངས་ཡོད་དེ། སྟེང་དུ་མ་
ཁུང་ཏོ་ཞེས་པའི་ཡི་གེ་བྲིས་འདུག་ལ། ཡང་གྲོང་དཀྱིལ་ལམ་ཆེན་གྱི་གཞི་རུ་དེ་ལས་ཆེ
བའི་བྱང་བུ་ཞིག་བསླངས་འདུག་པར། ངོས་སུ་དཀོན་མཆོག་ཡོད་དོ་ཞེས་བྲིས་པར་མ་ཟད།
དུད་ཚང་རེ་རེས་ཀྱང་དངོས་པོ་དང་བརྩེ་བ་མཚོན་སྤྱད་ཀྱི་མཆན་འགྲེལ་མདོར་བསྡུས་རེ་
བྲིས་ནས་འདུག ལས་སྟངས་འདི་ལ་ངེས་པར་ཚད་མཐོ་བའི་དོགས་བློ་དང་འགྱུར་མེད་
བརྟན་ཚུགས་དགོས་པས་ན། མི་མང་པོས་བློ་བཟོས་དངོས་ཡོད་ཀྱི་གཡབ་མོར་མགོ་སྒུར་
རྒྱུ་དེ་བདམས་ཐོག རང་གི་རྟོག་འཕྲུལ་དེར་བློ་བཅོལ་ནས་ཡོད། འདི་ནི་དོན་དངོས་དང་
མཐུན་པར་མི་འགྱུར་ནའང་མི་སེམས་བདེ་བའི་ཆར་འགོད་ནུས་པ་ཡིན། པི་ལར་ཐེར་
ནེ་ལས་རེབ་འདིའི་རྨི་ལམ་བཟོ་བའི་ལས་འགུལ་ནང་དུ་ནུས་ཤུགས་མང་པོ་ཕུལ། མོས་
ཤོན་པད་ཀྱིས་མ་འོངས་པ་དཔག་པའི་བྱེད་རྩོལ་དེ་འདས་པ་དཔག་པའི་ཕྱོགས་སུ་སྐོར།
གཉིད་མི་ཡོང་བའི་མི་རྣམས་ནི་ཤོན་པད་ལས་བསྐྱེད་པའི་འཇིག་རྟེན་མག་མོག་ཏུ་འཚོ་
མགོ་བརྩམས། རབ་རིབ་ཀྱི་དྲན་ཤེས་ཁྲོད་དུ། ཨ་ཕ་ནི་ཟླ་བཞི་པའི་ཟླ་མགོར་ཡོང་ཞིང་
ཤ་མདོག་ནག་པའི་སྐྱེས་པ་ཞིག་ཡིན། ཨ་མ་ནི་ལག་གཡོན་པར་གསེར་གྱི་མཛུབ་དཀྲིས་
གོན་ཞིང་ཤ་མདོག་སེར་སྐྱར་མངོན་པ་ཞིག་སྟེ། སྐྱེས་པའི་དུས་ནི་ཉེ་ལམ་ཅོ་གས་ཡུའེ་ཀྭ་
སྡོང་བོའི་སྟེང་མགྲིན་སྒྲ་བར་མེད་སྒྲོག་པའི་གཟའ་མིག་དམར་ཞིག་ལ་བསྡུས་ནས་ཡོད།
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ཉིད་སེམས་གསོ་ཐབས་ཤེས་དེ་དག་ལ་ཡི་ཆད་
པས། དང་ཐོག་ཅི་པུའུ་སའེ་པ་ཡིས་ཁྱད་མཚར་གྱི་གསར་གཏོད་ཟིན་བྲིས་སུ་འདེབས་
འདོད་པའི་འཕྲུལ་ཆས་དེ་བཟོ་རྒྱུ་ཐག་གིས་བཅད། བཟོ་ཇུས་དེ་སྒྲིག་བཟོ་བྱེད་པར་རྨང་
གཞིར་གྱུར་པའི་རྩ་བའི་རིགས་པ་འདི་དག་འདུག་སྟེ། ཉིན་རེའི་ཞོགས་པར་ཚེ་གང་བོར་
ཐོབ་པའི་ཤེས་བྱ་མགོ་ནས་མཇུག་བར་གཤར་སྦྱོང་ཐེངས་གཅིག་བྱེད་དགོས། ཁོས་དེ་ནི་
ཟོ་ཆུན་ལྟར་འཁོར་བའི་མིང་མཛོད་ཅིག་ཏུ་རྟོག་བཟོ་བྱས་པར། མི་ནི་དཀྱིལ་དབུས་སུ་
ཙོག་སྟེ་སྐོར་བ་ན། ཆུ་ཚོད་དུ་མའི་ནང་འཚོ་བའི་ཁྲོད་མངོན་པའི་ཆེས་མཁོའི་ཤེས་བྱ་
དག་མིག་སྔུན་ནས་བརྒྱུད་འགྲོ་བ་ཡིན། དེ་ཡང་ཁོས་བྱང་བུ་ཁྲི་གཅིག་དང་སྟོང་བཞི་ལས
ཚར་བའི་སྐབས་ཏག་ཏག་ལ། འདམ་གཞོང་ཆེ་བར་སྦྲེལ་བའི་ལམ་བུའི་ནང་གྱོན་ཆས་
ཆ་མི་འགྲིག་པའི་བགྲེས་སོང་ཞིག་མངོན་པར་གྱུར། ཁོས་དྲིལ་བུ་ཆུང་བ་གསིལ་ནས་སྒྲ་
སྐྱོ་ཡུས་ཅན་སྒྲོག་པར་བྱེད་པ་ནི་རང་ལ་གཉིད་མི་ཡོང་བའི་ནད་དེ་བྱུང་མེད་ཚུལ་སྟོན་
བཞིན་མཆི། ཁོས་ད་དུང་ཐ་གུས་གྲུ་གུ་བཞིན་བསྡམས་སྣང་བའི་རྡོག་ཁྲེས་ཤིག་ཁུར་ཡོད་
ཅིང་། རས་ནག་པོས་གཅུད་འདུག་པའི་ཤིང་རྟ་ཆུང་བ་ཞིག་ཀྱང་དྲུད་ནས་འདུག ཁོ་ནི་
ཡར་མར་གང་ལའང་མ་དཀྱོགས་པར་ཐད་ཀར་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་
ཡ་ཚང་གི་སྒོ་སྔུན་དུ་སླེབས།
པི་ཞི་ཐ་ཞི་ཝུང་གིས་སྒོ་ཕྱེ་བར་ཁོ་ངོ་མི་ཤེས་པར་འདུག སེམས་ལ་ཕ་རོལ་པོས་ཅི་
ཞིག་བཙོང་རྩིས་ཡོད་མོད། དྲན་ཤེས་ཉམས་པའི་འདམ་རྫབ་ཏུ་བྱིང་ཟིན་པའི་གྲོང་རྡལ་
འདིར་དངོས་པོ་གང་ཞིག་གི་ཚོང་རའང་མེད་པ་རྟོགས་མི་འདུག་སྙམ་པ་བྱུང་། དེ་ནི་རྒ་
བའི་ཁུར་གྱིས་མནན་པའི་བགྲེས་སོང་ཞིག་སྟེ། སྐད་སྒྲར་ཉན་ན་དོགས་འཛེམ་ལྡན་པས་
ཆད་མ་མཐུད་དུ་མངོན་ཞིང་། ལག་ཟུང་འདར་སིག་རྒྱག་པ་དེ་དངོས་པོ་བདེན་པར་ཡོད་
པའི་ཆར་དོགས་འདྲི་བྱེད་པ་དང་མཚུངས། ཡིན་ནའང་མངོན་སུམ་དུ་མཐོང་བར་འགྱུར་
བ་ནི་ཁོ་འཇིག་རྟེན་གཞན་དུ་འོངས་པ་སྟེ། མི་རྣམས་བདེ་བར་ཉལ་ཞིང་དྲན་པ་མངའ་
བའི་འཇིག་རྟེན་ཞིག་ནས་ཡོང་བ་དེ་མངོན་སུམ་ཚད་མས་གྲུབ། ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡས་ཁོ་མགྲོན་ཁང་དུ་ཙོག་འདུག་པ་མཐོང་ལ། ཡང་མི་དེས་ཕྱོགས་
གཅིག་ནས་ལྷན་པ་དུ་མ་བརྒྱབ་ཡོད་པའི་རྒྱ་ཞྭ་ལི་མོ་ནག་པོ་ཞིག་གིས་རླུང་བུ་གཡོབ་
ཅིང་། ཕྱོགས་གཅིག་ནས་གདུང་སེམས་ཀྱི་རྣམ་འགྱུར་མངོན་ཞོར་རྩིག་ངོས་སུ་སྦྱར་སྣང་
བའི་བྱང་བུ་རེ་རེ་ནན་ཏན་གྱིས་ཀློག་བཞིན་མཆི། ཁྱིམ་བདག་གིས་དུངས་སེམས་རྣལ་
མས་ཁོ་ལ་འཚམས་འདྲི་བྱས་སོང་། དེ་ལྟར་བྱེད་དོན་ནི་སྔོན་ཆད་ཤེས་ཀྱང་ད་ལྟ་དྲན་
པར་མི་ནུས་པའི་མི་ཆ་ཡོད་རེ་ཡིན་པར་སྙམ་པས་རེད། ཡིན་ནའང་འཚམས་འདྲིར་ཡོང་
མཁན་གྱིས་ཁོའི་བྱེད་སྟངས་དེ་དག་རྟོགས་འདུག ཚོར་བའི་ནང་ཕ་རོལ་པོས་རང་ཉིད་
དངོས་གནས་བརྗེད་སོང་སྟེ། དེ་ནི་དུས་ཡུན་ཐུང་ངུའི་ནང་སླར་གསོ་མི་ཐུབ་པའི་བརྗེད་
པ་ཞིག་མིན་པར། ཡ་ང་ཞིང་ཕྱིར་བསྐོར་ས་མི་འགྲོ་བའི་བརྗེད་ངས་རིགས་ཤིག་སྟེ། ཁོར་
མཚོན་ན་དོན་དེར་རྒྱུས་མངའ་བྲལ་བ་ཞིག་མིན། རྒྱུ་མཚན་ནི་དེ་ཉིད་ཤི་ཟིན་པའི་བརྗེད་
ངས་ངོ་མ་དེ་ཡིན་པས་སོ། །དེ་བས་ཁོས་ཐམས་ཅད་རྟོགས་པར་གྱུར་སོང་། ཁོས་དངོས་པོ་
ཁྱད་མཚར་ཅན་མོད་པོ་བཅུག་འདུག་པའི་རྡོག་ཁྲེས་དེའི་ཁ་ཕྱེ་རྗེས། ལག་ཁུག་ཆུང་བ་
ཞིག་བླངས་པ་ལ། དེའི་ནང་དམ་བེ་དང་ལྕགས་སྒམ་ཆུང་བ་ཅི་རིགས་ཀྱིས་ཁེངས་ནས་
ཡོད། ཁོས་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡར་གཤེར་ཁུ་དྭངས་མོ་ཞིག་འཐུང་
དུ་བཅུག་པར། འཐུང་མཁན་གྱི་དྲན་ཤེས་ནི་མེ་ལྕེ་འབར་འདྲའི་རྗེས་སུ་བསྙེགས། མཆི་མ་
ཡིས་ཁོའི་མིག་མཐའ་བསྐོར་བྱུང་། མཐུད་ནས་ཁོས་རང་ཉིད་སྡོད་ས་ཡི་དངོས་པོ་ཡོད་དོ་
ཅོག་གི་སྟེང་བྱང་བུ་རེ་སྦྱར་འདུག་པའི་ཆོ་བྲལ་གྱི་ཁང་བ་དེ་ཤེས་རྟོགས་བྱུང་ཐོག རྩིག་
ངོས་སུ་མཚམས་སྦྱོར་གྱི་གླེན་ཚིག་མང་པོ་བསྟར་ཡོད་པ་མཐོང་བས་དེ་ལས་ཀྱང་ཡིད་
ནོངས་པར་གྱུར། དེ་འབྲེལ་དུ་ཁོས་འཚམས་འདྲི་མཁན་ཉིད་ངོས་ཟིན་པར། བཞིན་རས་
སུ་གློ་རྡེག་ལ་སྤྲོ་དགའི་འོད་སྣང་རྒྱས་ཟིན་ཏེ། མི་ཁོ་ནི་མེར་ཅི་ཡ་ཏེ་སི་ཡིན་པ་རེད།
མ་ཁུང་ཏོ་ཡིས་དྲན་ཤེས་ཕྱིར་རྙེད་པའི་ཆ་ལ་དགའ་སྟོན་སྤེལ་བའི་མཚུངས་སུ། ཧོ་
སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་དང་མེར་ཅི་ཡ་ཏེ་སི་གཉིས་ཀྱི་སྔ་མའི་བརྩེ་
དྲོད་ཀྱང་འཕེལ་བར་གྱུར། ཅི་པུའུ་སའེ་ཡི་བགྲེས་པོ་ཁོ་ཡང་དུས་གཏན་དུ་གྲོང་རྡལ་
འདིའི་ནང་གཞི་སྡོད་བྱ་རྩིས་བྱས། ཁོ་དངོས་གནས་ལན་གཅིག་ཤི་མྱོང་། ཡིན་ནའང་
ཁེར་རྐྱང་དུ་སྡོད་མ་ཚུགས་པས་ཕྱིར་མི་ཡུལ་དུ་ཡོང་བའོ། །ཁོས་ནི་ཚེ་སྲོག་ལ་དགའ་
དྲགས་པས་ཆད་གཅོད་ཕོག་ཅིང་། རང་བྱུང་ལས་བརྒལ་པའི་ནུས་པ་མཐའ་དག་ཕྲོགས་
པར་མ་ཟད། ཚོ་བ་ལས་ཀྱང་ཕྱིར་འཕུད་བཏང་བར་བརྟེན། གཤིན་རྗེ་རྒྱལ་པོས་ཀྱང་
མངའ་དབང་མཛད་མ་ཐུབ་པའི་མཐའ་འཁོབ་ཀྱི་ཡུལ་གྲུ་འདིར་སྡོད་པར་ཐག་བཅད་
ཅིང་། དེ་གར་ད་དུང་བློ་གཅིག་སེམས་གཅིག་གིས་དངུལ་པར་སྟེང་པར་བསྐྱོན་པའི་ལས་
ཤག་ཅིག་ཀྱང་གསར་འཛུགས་བྱས་སོང་། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་
གསར་གཏོད་དེ་ཡེ་ནས་གོ་མྱོང་མེད། ཁོས་རང་དང་ཁྱིམ་མི་གང་བོའི་སྣང་བརྙན་ནི་འོད་
འཕྲོ་བའི་ལྕགས་ལེབ་ངོས་སུ་དུས་གཏན་དུ་སྲ་གཟུགས་སུ་མངོན་པ་མཐོང་བས། སྐད་
ཅིག་མའི་ནང་ཡ་མཚན་ཆེན་པོ་སྐྱེས་ནས་སྐད་ཆའང་བཤད་མ་ཐུབ་པར་ལུས། དུས་
སྐབས་དེར་བླངས་པའི་འདྲ་པར་རྙིང་བ་ཞིག་གི་ངོས་སུ། ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡའི་ཐལ་མདོག་གི་སྐྲ་ལོ་ནི་ཚང་ཚིང་དུ་འཛིངས་ཤིང་། སྲ་མོར་ལངས་པའི་ཚི་
ལེན་གྱི་གོང་བ་དེ་ཟངས་ཀྱི་སྒྲོག་གུ་ཞིག་གིས་སྦྲེལ་འདུག་པ་ལ། བཞིན་གྱི་རྣམ་འགྱུར་
ནི་གཟབ་ནན་ཁྲོད་དུ་མཚར་ཉམས་སྦས་ནས་ཡོད། ཚུལ་དེར་ཝུའུ་ཨེར་སུའོ་ལས་དགའ་
བ་གནོན་མི་ཐུབ་པའི་ངང་དུ་ཁོ་ནི “སྐྲག་དངངས་བསླངས་མ་ཐག་པའི་དམག་དཔོན་
ཞིག་དང་མཚུངས” ཞེས་ལབ། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་ནམ་ཟླ་
ཆེས་ལེགས་པའི་ཟླ་བཅུ་གཉིས་པའི་སྔ་དྲོ་དེར་དངངས་སྐྲག་མི་ཆུང་བ་བྱུང་། ཁོའི་དྲན་
ངོགས་སུ་མི་ཡི་སྣང་བརྙན་དེ་ལྕགས་རིགས་ཀྱི་པར་ངོས་སུ་ཕབ་པར། ཚེ་སྲོག་ནི་དེ་
འབྲེལ་དུ་ཉི་མ་རེ་རེར་བྲི་བར་འགྱུར་ངེས་སྙམ་བཞིན་ཡོད། སྤྲོ་བ་ཕེར་ནུས་པ་ཞིག་ལ།
ཝུའུ་ཨེར་སུའོ་ལ་ནི་ནམ་རྒྱུན་དང་མི་འདྲ་སྟེ། ཁྱོ་ག་ཡི་དོགས་བློ་སེལ་བའི་མཚུངས་སུ།
སྔོན་ཆད་ཀྱི་འཁང་སེམས་མཐའ་དག་གཞོགས་སུ་དོར་ནས། མེར་ཅི་ཡ་ཏེ་སི་སྡོད་པར་
སྐུལ་ཏེ་ཁོ་ཚོ་དང་མཉམ་པོར་འཚོ་བ་རོལ་རྒྱུ་ཐག་གིས་བཅད། འོན་ཀྱང་མོས་མཐའ་
གཅིག་ཏུ་པར་ལེན་རྒྱུ་དེ་དང་ལེན་མ་བྱས། རྒྱུ་མཚན་ཕུ་འདེད་བྱས་ཚེ། མོ་རང་ཉིད་
ཀྱི་སྐད་ཆ་ལྟར་ན། མ་འོངས་པའི་དུས་སུ་བུ་རབས་ཚ་རྒྱུད་ཀྱིས་ཁྲེལ་དགོད་བྱེད་དུ་མི་
འཇུག་པ་དེ་རང་ངོ་། །ཉིན་དེའི་སྔ་དྲོ། མོས་བྱིས་པ་ཚོར་གྱོན་ཆས་ཆེས་ལེགས་པ་དག་
གོན་དུ་བཅུག་ཐོག ཁོ་ཚོའི་ངོ་ལ་དཀར་རྩི་བྱུགས་པར་མ་ཟད། ད་དུང་མི་རེར་རུས་པའི་
རྐང་དང་ཀ་ར་བསྲེས་པའི་ཁུ་དྭངས་ཁེམ་བུ་གང་རེ་འཐུང་དུ་བཅུག དེ་ལྟར་བྱེད་དོན་
ནི་ཁོ་ཚོ་མེར་ཅི་ཡ་ཏེ་སིའི་མཛེས་སྡུག་གིས་ཁྱོགས་པའི་འཕྲུལ་ཆས་ཀྱི་མདུན་དུ་སྐར་
མ་གཉིས་ལ་ལྷོད་འཇགས་སུ་འདུག་ཐུབ་རྒྱུ་དེ་ཡིན། ཁྱིམ་མི་གང་བོ་ཡོད་པའི་འདྲ་པར་
ཉག་གཅིག་པོ་འདིའི་ངོས་སུ། ཨའོ་ལེ་ལི་ཡ་ནུའོ་ཡིས་མདོག་ནག་པའི་གོས་སྤུ་རིས་མ་དེ་
གོན་འདུག་ཅིང་། ཨ་མཱ་ལན་ཏ་དང་ལི་པེ་ཁ་གཉིས་ཀྱི་བར་དུ་བཙངས་ནས་ཡོད། ཐང་
ཆད་པའི་ཚུགས་ཀ་དང་གཏིང་ཟབ་པའི་མིག་འོད་ནི་ལོ་མང་པོའི་རྗེས་སུ་སྲོག་གཅོད་རུ་
ཁག་ལ་ཁ་གཏད་ནས་སྡོད་དུས་དང་གཉིས་སུ་མེད། ཡིན་ནའང་ཁོ་ལས་དབང་གི་སྔོན
བརྡ་ལ་ཚོར་སྣང་ཅི་ཡང་མི་འདུག ཁོ་ད་ནི་ལག་བྱང་ལ་སོང་བའི་གསེར་དངུལ་རྡུང་
མཁན་ཏེ། ལག་རྩལ་རྩེར་སོན་ལ་བརྟེན་ནས་འདམ་གཞོང་ཆེ་བའི་ཡུལ་འདིར་སྙན་པའི་
གྲགས་པ་རབ་ཏུ་རྒྱས་ནས་ཡོད། ཁོའི་མགར་ཁང་དང་མེར་ཅི་ཡ་ཏེ་སིའི་གཙང་དག་མིན་
པའི་ཚོད་ལྟ་ཁང་གཉིས་ནི་སྦྲེལ་ནས་འདུག་ཀྱང་། ཁང་བའི་ནང་དུ་ཁོའི་དབུགས་གཏོང་
ལེན་བྱེད་པའི་སྒྲའང་གོ་མི་ཐུབ། ཁོའི་ཨ་ཕ་དང་ཅི་ཕུའུ་སའེ་ཡི་བགྲེས་པོ་གཉིས་ཀྱིས་ནུ་
ཁྲ་ཏན་མ་སིའི་ལུང་བསྟན་ཐད་སྐད་ཆེན་པོས་རྩོད་གླེང་བྱེད་བཞིན་མཆི། དམ་བེ་དང་
སྡེར་མ་ཆེ་བ་ཕན་ཚུན་བརྡབས་ནས་སྒྲ་སྣ་ཚོགས་བསྐྱེད་འོངས་ལ། སྐྱུར་ཁུའི་དམ་བེ་
ནི་བར་མེད་དུ་ཐོད་གཏུགས་བརྒྱུད་ནས་ཐང་དུ་ལོག་པས། རོ་ཁ་བའི་དངུལ་ཆུ་ནི་ག་ས་
གང་དུ་བཞུར་གྱིན་འདུག འོན་ཏེ་ཁོ་ནི་ས་ཆ་གཞན་ཞིག་ཏུ་སྣང་བའི་བཟོ་འདྲ་མངོན།
ཁོས་བློ་རྩེ་གཅིག་སྒྲིམ་གྱིས་ལས་ཀ་ལས་པའི་ཁར། ད་དུང་ཚོང་གཉེར་བའི་ཐད་ལམ་
བུ་ཡངས་པོ་ཞིག་ཕྱེ་ཟིན་པར། ཅང་མ་འགོར་བར་ཚུར་བླངས་པའི་ཡོང་སྒོ་ནི་ཝུའུ་ཨེར་
སུའོ་ལའི་ཞིམ་མངར་ཀ་རས་བཟོས་པའི་སྲོག་ཆགས་ཆུང་བའི་ཚོང་ལས་ཀྱང་བྲིན་པ་
བྱུང་། ཡིན་ནའང་མི་ཡོད་ཚད་ལ་མཚར་སྣང་བྱིན་བྱུང་བ་ནི། ཁོ་ད་ལྟ་ལུས་སྟོབས་ཀུན་
ནས་རྒྱས་པའི་གསར་རྒོད་ཅིག་ཏུ་ཆགས་འདུག་ནའང་། ད་དུང་ངོ་ཤེས་པའི་བུ་མོ་གཅིག་
ཀྱང་མེད་པ་དེ་རེད། དོན་ངོ་མར་ཡང་ཁོ་ལ་ངོ་ཤེས་པའི་བུ་མོ་མེད་དོ། །
ཟླ་འགའི་རྗེས་སུ། གསར་རྒོད་ཧྥོ་ལང་ཞི་སི་ཁོ་ཕྱིར་བུད་ཡོང་། ཁོ་ནི་ཕལ་ཆེར་ལོ་
ཉིས་བརྒྱ་ལོན་པའི་ཕྱོགས་འཁྱམས་སྒྱུ་རྩལ་པ་སྟེ། རྒྱུན་དུ་མ་ཁུང་ཏོ་རུ་ཡོང་ནས་རང་
གིས་བསྒྲིགས་པའི་གླུ་གཞས་ལེན་པ་ཡིན། ཁོས་གླུ་གཞས་དེ་དག་བརྒྱུད་ཅིང་སུན་སྣང་
བྲལ་བར་འགྲུལ་བཞུད་གྱི་ཡུལ་གྲུ་སོ་སོའི་མཐོང་ཐོས་སྤྲོས་བརྗོད་བྱེད་དེ། མ་ཁུང་ཏོ་
ནས་འདམ་གཞོང་ཆེ་བའི་མཐའ་བར་གཏུགས་འགྲོ། གལ་སྲིད་མི་ཞིག་གིས་སྐད་བསྐུར་
བའམ་ཡང་ན་གསར་འགྱུར་ཁྱབ་སྒྲོག་བྱེད་དགོས་ཚེ། ཧྲེན་ཐའེ་ཧྥུ་སྒོར་གཉིས་བྱིན་རྗེས་
གླུ་གཞས་ཀྱི་ནང་དུ་སྣོན་པར་འགྱུར་རོ། །ཝུའུ་ཨེར་སུའོ་ལས་འདི་ལྟར་གློ་བུར་ཨ་མ་
འདས་པའི་འཕྲིན་གསར་གོ་བ་སྟེ། ཉིན་དེའི་དགོང་མོར་མོས་གླུ་གཞས་ལ་ཉན་དོན་ནི་
བུ་ཧོ་སའེ་ཨེར་ཁ་ཏིའེ་ཨའོ་གང་དུ་ཡོད་ཚུལ་རྟོགས་པའི་སླད་ཡིན། མི་རྣམས་ཀྱིས་ཁོར་
གསར་རྒོད་ཧྥོ་ལང་ཞི་སི་ཁོ་རུ་འབོད་པ་ནི། ཁོས་སྔོན་ཆད་གྲ་སྒྲིག་མེད་པར་ལེན་པའི་
གླུ་གཞས་དགོང་ཚོགས་ཤིག་གི་སྟེང་གདོན་འདྲེ་ཕམ་པར་བརྒྱབ་པས་རེད། དེ་ཡང་ཁོའི་
མིང་ངོ་མ་དང་རུས་ཅི་ཡིན་སུས་ཀྱང་ཤེས་ཐབས་བྲལ། ཁོ་ནི་གཉིད་མི་ཡོང་བའི་ནད་དེ་
གང་སར་སྨྱོ་རྒྱུག་བྱེད་པའི་དུས་དེར་མ་ཁུང་ཏོ་རུ་འཇའ་བཞིན་ཡལ་སོང་ལ། ཉིན་ཞིག་
གི་དགོང་མོ་ཡང་གློ་བུར་ཁ་ཐ་ལི་ནུའོ་ཡི་ཚོང་ཁང་ནང་མངོན་པར་གྱུར། གྲོང་རྡལ་ནང་
གི་མི་ཚང་མ་ཁོས་གླུ་གཞས་ལེན་པར་ཉན་དུ་འགྲོ་དོན་ནི་འཛམ་གླིང་ཡུལ་གྲུ་གཞན་དུ་
ཅི་ཞིག་བྱུང་བ་ཤེས་འདོད་པ་རང་རེད། རེབ་འདིར་ཁོ་དང་མཉམ་པོར་བུད་མེད་རྒྱགས་
པོ་བློས་མི་ཤོང་བ་ཞིག་ཀྱང་ཡོང་འདུག་སྟེ། དབྱིན་ཏི་ཨན་པ་བཞིས་སྒུལ་སྟེགས་སྟེང་
འཁུར་ནས་ཡོང་། གཞན་དུ་མི་རྒྱུད་དཀར་ནག་འདྲེས་པའི་བུ་མོ་ཞིག་ཀྱང་ཡོད་ལ། ཕར་
བལྟས་ཚེ་གྲོགས་མེད་ཁེར་རྐྱང་གི་རྣམ་པ་མངོན་པར། གཟས་ནས་ཆར་གདུགས་བཀར་
ཏེ་ཉི་འོད་འགོག་བཞིན་མཆི། མཚན་མོ་དེར་ཨའོ་ལེ་ལི་ཡ་ནུའོ་ཉིད་ཁ་ཐ་ལི་ནུའོ་ཡི་
ཚོང་ཁང་ནང་དུ་ཕྱིན་སོང་། ཁོས་གསར་རྒོད་ཧྥོ་ལང་ཞི་སི་ཁོ་ནི་རྡོ་ཆེན་པོ་བརྐོས་པའི་
མདོག་འགྱུར་ད་བྱིད་ཅིག་དང་འདྲ་བར་མཚར་འཛིན་གྱི་ཉན་མཁན་ཚོའི་དཀྱིལ་དབུས་
སུ་བརྟན་གྱིག་གེར་ཙོག་འདུག་པ་མཐོང་། ཁོས་ནི་རྒས་ཤིང་དབྱངས་རྟ་འཆོལ་བའི་སྐད་
ངག་གིས་འཇིག་རྟེན་ལས་ཀྱི་འགྱུར་ཚུལ་གང་ཞིག་ལེན་བཞིན་ཏེ། སྔོན་དུས་ཀྱི་ལུའོ་
ལི་རྗེ་སི‘〕ཡིས་ཀུའེ་ཡ་ན་ལ་སྐྱེས་སུ་ཕུལ་པའི་གནའ་བོའི་ལག་སྦྲེང་རོལ་ཆ་དེས་རམ་
དཀྲོལ་བྱེད་ཀྱིན་ཡོད་པར། ཕྱོགས་ཀུན་ཉུལ་ཞིང་རྡོ་ཟེགས་སྟེང་སྤོ་དྲགས་ནས་སེར་ཁ་
ཤོར་བའི་རྐང་བ་ཆེན་པོ་ཟུང་གིས་ད་དུང་འཕེན་ལྕག་རྒྱག་པར་བྱེད། ལྷས་ར་ནང་མའི་
སྒོ་རུ་སྐྱེས་པ་དག་འགྲོ་འོང་བར་མེད་བྱེད་པ་ལ། སྒོ་སྔུན་དུ་སྨད་འཚོང་ཁང་གི་བདག་མོ་
སྒུལ་སྟེགས་སྟེང་ཙོག་ནས་ལྷོད་འཇགས་ངང་རླུང་གཡབ་གཡོབ་པ་ཡིན། ཁ་ཐ་ལི་ནུའོ་
ཡིས་རྣ་འབྱོག་སྟེང་དུ་རྒྱུ་ཕྱིང་བ་ལས་བྱས་པའི་རྒྱ་སེའི་མེ་ཏོག་ཅིག་བཏགས་འདུག་ཅིང་།
ཉན་མཁན་ཚོར་དཀར་ཡོལ་ནང་ལྟེམ་མེར་བླུགས་པའི་མངར་ཤིང་གི་ཆང་བཙོང་བ་དང་
མཉམ་པོར། དུས་སྐབས་ཤོར་བ་མེད་པར་སྐྱེས་པ་དེ་ཚོའི་ཉེ་དྲུང་དུ་བཅར་ནས། ལག་
པ་འཇོག་མི་རུང་བའི་གནས་དེར་ལག་པ་བཞག་སོང་། ནམ་ཕྱེད་ལ་ཉེ་བར་ཚ་གདུག་
ནི་བཟོད་དཀའ་བའི་ཚད་རིམ་དུ་སླེབས། ཨའོ་ལེ་ལི་ཡ་ནུའོ་ཡིས་གླུ་གཞས་མགོ་ནས་
མཇུག་བར་དུ་ཉན་ནའང་། རང་ཁྱིམ་དང་འབྲེལ་ཡོད་ཀྱི་འཕྲིན་གསར་ཅི་ཡང་མ་གོ ཁོ་
ཡར་ལངས་ནས་ཁྱིམ་དུ་འགྲོ་རྩིས་བྱེད་སྐབས། སྨད་འཚོང་ཁང་གི་བདག་མོས་ལག་པ་
གཡུག་སྟེ་ཁོ་ལ་བརྡ་ཞིག་བརྒྱབ།
“ཁྱོད་ཀྱང་ནང་དུ་སོང་ཞིག” མོས་མཐུད་ནས “ཧྲེན་ཐའེ་ཧྥུ་སྒོར་ཉི་ཤུ་བཞག་
པས་ཆོག” ཅེས་བརྗོད་བྱུང་།
ཨའོ་ལེ་ལི་ཡ་ནུའོ་ཡིས་སྨད་འཚོང་ཁང་གི་བདག་མོའི་བརླ་ཐོག་གི་སྒོར་མོ་གསོག་
སའི་སྣོད་ནང་མཁྲེགས་སྒོར་གཅིག་འཕངས་རྗེས་ཁང་བ་དེ་རུ་འཛུལ་ཡང་ཅི་ཞིག་བྱེད་
དགོས་པ་རྟོགས་མ་སོང་། རིགས་རྒྱུད་འདྲེས་པའི་བུ་མོ་དེའི་ཁྱི་མོ་འདྲ་བའི་ནུ་མ་ཕྱིར་
མངོན་དུ་བཅུག་ཐོག ལུས་པོ་གཅེར་བུར་བུད་ནས་མལ་ཁྲིའི་སྟེང་དུ་ནར་འདུག ཨའོ་
ལེ་ཡི་ཡ་ནུའོ་ཡི་སྔུན་ཏེ། མཚན་མོ་དེར་སྐྱེས་པ་དྲུག་ཅུ་རེ་གསུམ་འདི་གར་ཡོང་ཟིན། མི་
དེ་འདྲ་མང་པོ་ཞིག་ཡོང་སྟེ་སོང་བ་ལ། ཁང་བའི་ནང་གི་མཁའ་དབུགས་ཁྲོད་དུ་རྔུལ་ཆུ་
དང་དབུགས་འབྱིན་རྔུབ་ཀྱི་བྲོ་བས་ཁྱབ་ཡོད་པས་སྣོམ་སྲོལ་ཞིག་མི་འདུག བུ་མོས་རློན་
པར་བཏང་བའི་རས་གདན་ཡར་བླངས་འཕྲལ། སྣེ་གཅིག་ཨའོ་ལེ་ལི་ནུའོ་ལ་འཛིན་པའི་
རེ་ཞུ་བྱས་འོངས། རས་གདན་ནི་ལྗིད་དྲགས་པས་རྩུབ་རེག་ཅན་གྱི་ཡ་མ་སོ་མའི་རས་དང་
དབྱེར་མ་མཆིས། ཁོ་གཉིས་ཀྱིས་སྣེ་གཉིས་ནས་བཟུང་སྟེ་གཅུས་པས། གཞི་ནས་སྔར་གྱི་
ལྗིད་ཚད་དང་འདྲ་བ་བྱུང་། ཁོ་ཚོས་ད་དུང་རྩྭ་གདན་ཁ་ལོ་བརྗེས་པ་ན། རྔུལ་ཆུ་ནི་ངོས་
གཞན་ནས་མར་ལ་བཞུར་སོང་། ཨའོ་ལེ་ལི་ཡ་ནུའོ་ཡི་ལས་ཀ་དེ་མཚམས་འཇོག་རྒྱུ་མེད་
ན་བསམ། ཁོར་མཚོན་ན་གཞུང་ལུགས་སྟེང་བརྩེ་དུངས་ནི་ཅི་ཞིག་ཡིན་པར་རྒྱུས་མངའ་
ལོན་ཐུབ། ཡིན་ནའང་རྐང་བ་ཟུང་ནི་སྙི་མོར་གྱུར་ཏེ་ལངས་ནས་སྡོད་པར་དཀའ་ཁག་
བྱུང་ལ། ཤ་སྐྱིར་དྲོད་རྒྱས་ཏེ་བ་སྤུ་དག་ཀྱང་གཟེངས་འོངས་པས། ཁོག་གི་དངོས་པོ་གང
ཞིག་ལམ་སང་མ་ཕུད་ན་བཟོད་མི་ནུས་པའི་ཚོར་བས་བརྟས། བུ་མོ་དེས་མལ་ས་ལེགས་
པོར་བཅོས་འཕྲལ་ཁོ་ལ་གྱོན་ཆས་ཕུད་ཅིག་ཟེར་བར། ཁོས་བྲེལ་དངངས་དང་བཅས “ཁོ་
ཚོས་ང་འདིའི་ནང་ཡོང་དུ་བཅུག་པ་ཡིན། ང་ལ་སྒོར་མོ་འཇོག་སའི་སྣོད་ནང་ཧྲེན་ཐའེ་
དྷུ་སྒོར་ཉི་ཤུ་ཕོངས་ཟེར། ད་དུང་ལས་སྦྱོར་མགྱོགས་དགོས་ཟེར” ཞེས་འགྲེལ་བཤད་
བགྱིས། བུ་མོ་དེས་ཁོའི་དཀའ་ཁག་རྟོགས་པས “གལ་སྲིད་ཁྱོད་ཕྱིར་འབུད་དུས་ཡང་
བསྐྱར་ཧྲེན་ཐའེ་ཧྥུ་སྒོར་ཉི་ཤུ་འཕངས་ཚེ། དུས་ཡུན་རིང་ཙམ་ལ་བསྡད་ཆོག” ཅེས་ཞི་
འཇམ་ངག་གིས་སྨྲས་བྱུང་། ཨའོ་ལེ་ལི་ཡ་ནུའོ་ཡིས་གྱོན་ཆས་མཐའ་དག་ཕུད་པར། རང་
བཞིན་དུ་ངོ་ཚ་ནས་འབར་ལ་ཁད་དུ་གྱུར། སེམས་སུའང་རང་ཉིད་གཅེར་བུར་བུད་ཚེ་ཕུ་
བོ་དང་འགྲན་ཐབས་མི་འདུག་སྙམ་འོངས། མཐུད་དེ་བུ་མོ་དེས་ཇི་ལྟར་ཧུར་བརྩོན་བྱས་
ཀྱང་། ཁོ་ལ་ཚོར་སྣང་ཅི་ཡང་མེད་པའི་ཁར། ད་དུང་ཁེར་རྐྱང་ངང་ལུས་པའི་ཚོར་བ་དྲག་
ཏུ་འཕེལ། “ངས་ད་དུང་ཧྲེན་ཐའེ་ཧྥུ་སྒོར་ཉི་ཤུ་འཕེན་རྒྱུ་ཡིན།” ཁོས་རེ་ཐག་ཆད་པའི་
ངང་དེ་ལྟར་བརྗོད། བུ་མོས་ཁ་རོག་གེར་ཁོ་ལ་བཀའ་དྲིན་ཞུས་བྱུང་། མོའི་རྒྱབ་ངོས་ཀྱི་
ཤུན་ལྤགས་བཤུས་ནས་ཡོད། མོ་སྐེམ་དྲགས་པས་རུས་པ་ཤས་བཏུམས་ཀྱི་ཚུལ་དུ་བདོག་
པར། དབུགས་ཀྱི་འབྱིན་རྔུབ་བར་དུ་ཨ་ཐང་ཆད་ནས་མཐའ་ལ་གཏུགས་པའི་རྣམ་པ་
མངོན་ཡོང་། ལོ་གཉིས་ཀྱི་སྔོན་དུ། གནས་འདི་དང་རྒྱང་ཐག་རིང་བའི་ཡུལ་གྲུ་ཞིག་ཏུ།
མོ་གཉིད་པའི་སྔོན་དུ་པྲ་ཚིལ་གཟིམ་རྒྱུ་བརྗེད་སོང་། གཉིད་ལས་སད་དུས་རང་ལུས་མེ་
གོར་གྱི་དཀྱིལ་དུ་ལུས་པ་ཚོར། མོ་དང་མོ་སྙོར་མཁན་གྱི་རྨོ་མོ་གཉིས་མཉམ་དུ་སྡོད་སའི་
ཁང་ཁྱིམ་ནི་དེ་ལྟར་ཐལ་བའི་ངོ་བོར་གྱུར་པ་རེད། དུས་དེ་ནས་བཟུང་། རྨོ་མོས་མོ་ཁྲིད་དེ་
སྡེ་གྲོང་སོ་སོར་ཉུལ་ལ། ཧྲེན་ཐའེ་ཧྥུ་སྒོར་ཉི་ཤུ་རེ་བླངས་ཏེ་སྨད་འཚོང་གི་སྦྱོར་ངན་སྤེལ་
བ་བརྒྱུད་ནས་བསྲེགས་ཟིན་པའི་ཁང་ཁྱིམ་ཕྱིར་བཟོ་ཨེ་ཐུབ་ལ་འབད་མགོ་བརྩམས། བུ་
མོ་རང་གིས་ཞིབ་རྩིས་བརྒྱབ་པ་ལྟར་ན། མཚན་མོ་རེར་སྐྱེས་པ་བདུན་ཅུ་ལ་སྣེ་ལེན་བྱས་
ཀྱང་ལོ་བཅུ་ལྷག་ལ་ལས་ཀ་དེ་བསྒྲུབ་དགོས་འདུག རྒྱུ་མཚན་ནི་མོས་ད་དུང་མི་གཉིས་
ཀྱི་མགྲོན་ཁང་གི་གླ་དང་བཟའ་བཏུང་གི་འགྲོ་སོང་། སྒུལ་སྟེགས་འདེགས་མཁན་དབྱིན་
ཏི་ཨན་པའི་ལས་རིན་བཅས་ཀྱང་སྤྲོད་དགོས་པས་རེད། སྨད་འཚོང་ཁང་གི་བདག་མོས་
རེབ་གཉིས་པར་ཁང་བའི་སྒོ་རྡུང་བར། ཨའོ་ལེ་ལི་ཡ་ནུའོ་ཡང་ཁང་བ་དེ་དང་བྲལ། ཁོས་
གང་ཡང་མ་ལས་ཏེ། ཡིད་ལ་ཅི་དྲན་མེད་པར་དོན་མེད་དུ་ངུ་སྙིང་སྐྱེས། མཚན་མོ་དེར་
ཁོས་བུ་མོ་དེ་དྲན་པས་གཉིད་མ་ཡོང་། དེའི་ཐད་འདོད་པ་ཡོད་ལ་གཅེས་སེམས་ཀྱང་
བདོག ཁོར་རང་གཅུན་མི་ཐུབ་པའི་འུར་ལངས་ཤིག་བྱུང་བས། སོང་ནས་མོར་སྲུང་སྐྱོབ་
དང་བརྩེ་དུངས་དབུལ་དགོས་འདོད། ནམ་གསལ་བའི་ཚེ་ན། ཁོ་ནི་གཉིད་བཅགས་པ་
དང་ཚ་འུར་ཟུང་གིས་དྲག་ཏུ་མནར་ཏེ་ཆད་སྣང་གིས་ཤི་ལ་ཁད་དུ་བཟོས་འདུག་པར།
གཞི་ནས་གཟབ་ནན་གྱི་ཐག་གཅོད་ཅིག་སེམས་ཀྱི་མཐིལ་དུ་ཕབ་སོང་། དེ་ནི་རང་ཉིད་
མོ་དང་གཉེན་བསྒྲིགས་པའི་ཁར། མོ་ནི་རྨོ་མོར་ཆད་པའི་ཁྲལ་དང་འུ་ལག་ལས་མྱུར་སྐྱོབ་
བྱས་རྗེས། དགོང་མ་རེ་རེར་སྐྱེས་པ་བདུན་ཅུ་ལ་ཕུལ་བའི་བདེ་བ་དེ་རང་ཁོ་ནས་ལོངས་
སུ་སྤྱད་དགོས་སྙམ། ཡིན་ནའང་སྔ་དྲོའི་ཆུ་ཚོད་བཅུ་པའི་སྟེང་ཁོ་ཁ་ཐ་ལི་ནུའོ་ཡི་ཚོང་
ཁང་ནང་དུ་ཕྱིན་ཚེ། བུ་མོ་དེ་གྲོང་རྡལ་དང་རིང་ནས་གྱེས་ཟིན་ཏོ། །
དུས་ཚོད་ཀྱིས་ཁོའི་གནས་སྐབས་ཀྱི་འུར་ལངས་དེ་འབུར་འཇོམས་བྱས་པར། ཕམ་
ཁ་ཉོས་པའི་ཚོར་བ་ནི་སྔར་ལས་གཏིང་ཇེ་ཟབ་ཏུ་ཕྱིན། ཁོས་ད་དུང་བློ་སེམས་གཅིག་
གིས་བྱ་བ་སྒྲུབ་པར་འདོད་ལ། ལས་དབང་ཟེར་བ་ཡོད་པར་ཐག་བཅད་རྗེས། ཚེ་གང་
བོར་བུད་མེད་དང་རྒྱང་བཀྱེད་དེ་རང་གི་ནུས་མེད་ལས་བསྐྱེད་པའི་ངོ་ཚ་དེ་སྦ་དགོས་
སྙམ་པ་བྱུང་། དེ་དང་དུས་མཚུངས་སུ་མེར་ཅི་ཡ་ཏེ་སིས་མ་ཁུང་ཏོ་རུ་བསྐྱོན་ཐུབ་པ་
ཡོད་ཚད་ལྕགས་རིགས་ཀྱི་པར་ངོས་སུ་སྐྱོན་ཟིན་ལ། མཐུད་ནས་དངུལ་པར་བསྐྱོན་སའི་
ལས་གཉེར་ཁང་རྟོག་པ་ཕྱོགས་ཀུན་འཕྲོ་བའི་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་
ཡར་སྤྲད་སོང་། ཕྱི་མས་དངོས་པོ་དེ་བེད་སྤྱོད་ཀྱིས་དཀོན་མཆོག་ཡོད་མེད་ཀྱི་ཚན་རིག་
གི་བདེན་དཔང་འཚོལ་ཅི་ཐུབ་བྱས། ཁོས་ཉོག་འཛིང་ཆེ་བའི་བརྒྱུད་རིམ་ཁ་ཚང་ཞིག་
སྤྱད་དེ། ཁྱིམ་གྱི་ཕྱོགས་མཚམས་ཀུན་ཏུ་གཟུགས་བརྙན་བསྣོལ་རྩེག་གི་འོད་སྣང་ཕྱོགས་
བསྡུས་མཛད་ཐོག དཀོན་མཆོག་ཡོད་པར་ཡིད་ཆེས་བསྐྱངས་ཚེ། ནམ་ཉི་མ་ཞིག་ལ་
ཁོས་དངུལ་པར་ངོས་སུ་པར་བསྐྱོན་ཐུབ་འགྲོ་སྟེ། དེ་ལྟར་མ་བྱུང་ན་གང་དེ་ཡོད་པའི་
རྫུན་བསྐྲུན་ཉིད་མགོ་རྟིང་བསྒྱུར་ཆོག་པའོ། །མེར་ཅི་ཡ་ཏེ་སི་ཡིས་ནུ་ཁྲ་ཏན་མ་སིའི་ལུང་
བསྟན་གསེད་འགྲོལ་བྱེད་པའི་ཐད་དུ་འབྲས་བུ་གཏིང་ཟབ་ཅིག་ལོན་ཡོད། ཁོས་ཉི་མ་
རེ་རེར་ལུང་བསྟན་དེར་ཞིབ་འཇུག་བགྱིས་ཏེ་ནམ་གུང་བར་སླེབས་ངེས་ཤིང་། མདོག་
ཡལ་བའི་གོས་སྤུ་རིས་མའི་ཁན་སྦྱར་ནང་བསྒོངས་ཏེ་དཀའ་བའི་ངང་དུ་དབུགས་འབྱིན་
རྔུབ་བྱེད་ལ། རྨ་བྱའི་སྡེར་མོ་དང་འདྲ་བའི་ལག་པ་ཆུང་ངུས་ཤོག་བུའི་ངོས་སུ་རང་འདོད་
ལྟར་ཅི་ཞིག་འབྲི་བཞིན་པར། ལག་པའི་སྟེང་གི་མཛུབ་དཀྲིས་ཀྱི་འོད་དེ་སྔར་ལས་ལྡབ་
ཀྱིས་ཡལ་འདུག ཉིན་ཞིག་གི་མཚན་མོར། ཁོ་ནི་རང་ཉིད་ཀྱིས་མ་ཁུང་ཏོ་ཡི་མ་འོངས་
པའི་ཆ་དེ་ལུང་སྟོན་པར་ཡིད་ཆེས་ཀྱིས་བརྟས། སྐབས་དེར་གྲོང་རྡལ་དེ་ནི་འོད་སྣང་
གིས་ཁེངས་པའི་གྲོང་ཁྱེར་ཞིག་ཏུ་འགྱུར་བ་ལ། ཤེལ་གྱིས་བཟོ་སྐྲུན་གནང་བའི་ཐོག་
ཁང་མཐོན་པོ་ནི་གང་སར་འགྱིང་སྲིད་མོད། པུའུ་ཨེན་ཏིའེ་ཡའི་ཁྱིམ་རྒྱུད་ཀྱི་མི་རབས་
ཕྱི་མ་དག་མེད་འགྲོ་བ་ཡིན་ཟེར། “དེ་ནི་འཆུགས་སོང་བ་ངེས་ཅན་རེད།” ཧོ་སའེ་ཨེར་
ཁ་ཏིའེ་ཨའོ་པུའུ་ཨེན་ཏིའེ་ཡ་ནི་ཁྲོས་འཁྲུག་རྔམ་པ་ལན་གཅིག་བྱུང་བར “དེ་ནི་ཤེལ་
གྱི་ཁང་བ་མིན། དར་གྱི་ཁང་བ་སྟེ། ངའི་རྨི་ལམ་དུ་མཐོང་བ་ནང་བཞིན་ཡིན། ད་རུང་
བཤད་རྒྱུ་ཞིག་ལ་དུས་ག་འདྲ་ཞིག་ཏུ་སླེབས་ཀྱང་། པུའུ་ཨེན་ཏིའེ་ཡ་ཚང་གི་མི་དག་
ཡོད་སྲིད་དེ། བསྐལ་པ་ནས་བསྐལ་པའི་བར་དུ” ཞེས་སྨྲས་སོང་། ཁྱད་མཚར་གྱི་དུད་
ཚང་འདིའི་ནང་དུ། ཝུའུ་ཨེར་སུའོ་ལ་གཅིག་པུས་རྒྱུན་ལྡན་དེ་སྲུང་འཛིན་ཅི་ཐུབ་བྱས་
འདུག མོས་ཀ་རའི་སྲོག་ཆགས་ཆུང་བ་དེ་དག་གི་ཚོང་ལས་རྒྱ་བསྐྱེད་པར། མཚན་
ཞག་གང་བོར་སྲེག་ཐབ་ཀྱི་སྒོ་ཕྱེ་ཡོད་ཅིང་། དེའི་ནང་ལས་བཟོ་བྱས་པའི་ཀོར་སོབ་དང་
རིགས་ཕུན་སུམ་ཚོགས་པའི་པུའུ་ཏིང་། སྤྲི་དཀར་སྙི་སོབ། ཀ་ར་གོར་སྲབ་ཆུང་བ་བཅས་
སློ་མ་རེ་རེའི་ནང་བླངས་རྗེས། དུས་ཚོད་འགའ་རེའི་ནང་དུ་འདམ་གཞོང་ཆེ་བར་བགྲོད་
སའི་ལམ་ཕྲན་སྟེང་དུ་ཡོད་ཚད་བཙོངས་འགྲོའོ། །ད་ནི་སྐྱིད་རྒྱག་པའི་ལོ་ཚོད་ལ་སླེབས་
ཟིན་ཀྱང་། མོ་ནི་དེ་ལས་ལྡོག་སྟེ་བསྡད་ཀྱིན་བསྡད་ཀྱིན་ཧུར་པོ་ཅན་དུ་གྱུར། མོ་ནི་དུས་
ནམ་ཡང་རང་གི་དར་འཕེལ་ཆེ་བའི་ལས་དོན་དེར་བྲེལ་ནས་ཡོད་པར། ཉིན་ཞིག་གི་ཕྱི་
དྲོ། དབྱིན་ཏི་ཨན་གྱི་བུད་མེད་ཚོས་རྫི་བཞིན་པའི་ཕྱེ་ཡི་ནང་དུ་ཀ་ར་བསྲེ་སྐབས། མོས་
བསམ་བཞིན་མ་ཡིན་པར་ལྷས་རའི་ནང་བལྟས་ཚེ། ཆ་རྒྱུས་མེད་པའི་མཛེས་སྡུག་གི་
བུ་མོ་གཉིས་ཀྱིས་དགོང་ཁའི་ཉི་འོད་ཀློང་དུ་མེ་ཏོག་འདྲུབ་བཞིན་པ་མཐོང་། ཁོ་གཉིས་
ནི་ལི་པེ་ཁ་དང་ཨ་མཱ་ལན་ཏ་ཡིན་འདུག ཁོ་ཚོས་ཨ་མའི་མ་འདས་པར་ལོ་གསུམ་ལ་
གཟབ་ནན་ངང་འདུན་བྱས་པས། སྔོན་ཏག་ཏག་ལ་འདུན་གོས་ཕུད། མཚར་སྡུག་གི་གྱོན་
ཆས་ཀྱིས་མོ་ཚོར་འཇིག་རྟེན་དུ་གོ་གནས་གསར་བ་ཞིག་ཐོབ་འདྲའི་སྣང་བ་བྱིན་ནས་
ཡོད། སུས་ཀྱང་སྔོན་ཆད་ཡིད་ལ་འཆར་མ་མྱོང་བ་ནི། ལི་པེ་ཁ་ཉིད་མོ་གཉིས་ལས་ཆེས་
མཛེས་པ་རུ་ཆགས་སོང་བ་དེ་རེད། མོའི་བཞིན་རས་དཀར་ཞིང་གཙང་ལ། མིག་ཟུང་ཆེ་
ཐོག་ལྷོད་འཇགས་ཀྱི་ཉམས་མངོན་པ་ལ། ད་ནི་འཕྲུལ་ཤུགས་ལྡན་པའི་ལག་པ་གཉིས་
ཀས་གཟུགས་མི་མངོན་པའི་དར་སྐུད་སྤྱད་དེ་རི་མོ་འདྲུབ་བཞིན་པ་དང་འདྲ། ལོ་ན་
ཅུང་ཆུང་བའི་ཨ་མཱ་ལན་ཏ་ནི་འགུགས་ཤུགས་ཅུང་ཞན་ཡང་། ཨ་མའི་མ་ཡི་རང་བྱུང་
གི་ཉམས་འགྱུར་དང་ནང་སེམས་ཀྱི་མཐོ་འཛིན་གྱི་ཆ་དེ་རྒྱུན་འཛིན་བྱས་འདུག མོ་
གཉིས་ཀྱི་དྲུང་དུ་ཡོད་པའི་ཨེར་ཁ་ཏིའེ་ཨའོ་ཡང་ཨ་ཕ་སྔོན་དུས་མྱུར་མོར་ལག་ཆགས་
པའི་ཚུགས་ཀ་དེ་མངོན་བཞིན་ནའང་། ཕར་བལྟས་ཚེ་ད་དུང་བྱིས་པ་ཞིག་དང་ཀུན་
ནས་མཚུངས། ཁོས་ཨའོ་ལེ་ལི་ཡ་ནུའོ་ཡི་མདུན་སར་གསེར་དངུལ་ཆས་ཀྱི་རྒྱན་ཆ་
རྡུང་བའི་ལག་རྩལ་སྦྱོང་བཞིན་ལ། དུས་མཚུངས་སུ་ཡི་གེ་ཀློག་པ་དང་འབྲི་བའི་ཚུལ་
ཡང་སློབ་ཀྱིན་གདའ། ཝུའུ་ཨེར་སུའོ་ལར་གློ་བུར་ཁྱིམ་ནང་མིས་གང་བའི་སེམས་ནད་
བྱུང་། བུ་བུ་མོ་ཚོ་ད་ནི་ཅང་མི་འགོར་བར་གཉེན་བསྒྲིགས་ཏེ་བྱིས་པའི་ཕ་མར་འགྱུར་
སྲིད་པས། སྐབས་དེ་སླེབས་ཚེ་ཁང་བའི་ནང་འཚང་ག་ཆེ་བསམ་སྟེ་ཁྱིམ་དང་འབྲལ་
ངེས་ཡིན་འདོད་སོང་། དེ་བས་མོས་ལོ་ཟླ་མང་པོར་བསགས་པའི་བསོགས་དངུལ་ཡོངས་
རྫོགས་བླངས་པའི་ཁར། ཉོ་བདག་ཚོའི་ལག་ནས་ཀྱང་དངུལ་སྔ་སྣུར་གྱིས་བསྐྱིས་ཏེ་
གཞིས་ཀ་རྒྱ་བསྐྱེད་པའི་མགོ་བརྩམས། མོས་མགྲོན་ཁང་ངོ་མ་ཞིག་བཟོ་སྐྲུན་བྱེད་འདོད
ལ། རླུང་བུ་རྒྱུ་ཁ་བདེ་ཞིང་སེམས་སུ་སྐྱིད་སྣང་སྟེར་བའི་རྒྱུན་ལྡན་འཚོ་བ་རོལ་ཁང་
སྟེ། དེར་སྡོད་གནས་བཅུ་གཉིས་ཆུད་པའི་གསོལ་ཅོག་ཅིག་བཞག་པར། ཁྱིམ་མི་མཐའ་
དག་དང་སྐུ་མགྲོན་ཚང་མ་མཉམ་དུ་གསོལ་སྟོན་སྟེང་ཕེབས་ཆོག་ཅིང་། གཞན་དུ་སྒེའུ་
ཁུང་ལྷས་རར་བསྐོར་འགྱུར་གྱི་ཉལ་ཁང་དགུ་ལས་རྗེས། སྐྱོར་ར་མངའ་བའི་ཁྱམས་རིང་
ཞིག་ཀྱང་བཟོ་བཀོད་བྱེད་ངེས་ཏེ། སྐྱོར་རའི་སྟེང་དུ་རྫ་བུམ་ནང་ཡོ་རོབ་ཅུའེ་དང་སྟོན་
ཁའི་མངར་འབྲས་མེ་ཏོག་སོགས་བཙུགས་པ་བརྒྱུད། རྒྱ་སེའེ་མེ་ཏོག་ལ་བརྟེན་ནས་ཉིན་
གུང་གི་ཉི་འོད་འགོག་རྩིས་ཡིན། མོས་ད་རུང་ཐབ་ཚང་ཡང་རྒྱ་ཇེ་ཆེར་བཏང་སྟེ་ཐབ་ཀ་
གཉིས་འཛུགས་རྒྱུ་དང་། པི་ལར“ཐེར་ནེ་ལ་ཡིས་ནང་ཕྱོགས་སུ་ཧོ་སའེ་ཨེར་ཁ་ཏིའེ་ཨའོ་
ལ་མོ་བཏབ་མྱོང་སའི་མཛོད་ཁང་ཡང་བཤིགས་ནས། སྔར་གྱི་ཁང་བ་དང་བསྡུར་ན་ལྡབ་
གཉིས་ཀྱིས་ཆེ་བའི་མཛོད་ཁང་ཞིག་ལས་ཤིང་། ཁྱིམ་མི་ཚོར་བཟའ་འབྲུ་མི་ཆད་པའི་
དོན་དེ་ནམ་ཡང་ཁག་ཐེག་བྱེད་རྩིས་བྱས། གཞན་ཡང་མོས་ད་དུང་ལྷས་རའི་ནང་གི་ལི་
སྡོང་གི་བསིལ་འོག་ཏུ་ཕོ་མོའི་ཁྲུས་ཁང་སོ་སོར་ལས་འདོད་པའི་མཚུངས་སུ། ལྷས་རའི་
ནང་ལོགས་སུ་རྟ་ར་ཆེན་པོ་ཞིག་དང་། ལྕགས་སྐུད་ཀྱི་དྲ་རྒྱ་སྤྲད་པའི་བྱ་ཁང་། འདོད་
འཇོ་བ་འཇུག་སའི་ཟོག་ཁང་། ཕྱོགས་བཞིར་སྒོ་མོ་བཏོད་ནས་ལམ་འཆུགས་པའི་འདབ་
ཆགས་ཚོས་རང་དབང་གིས་རྐང་མལ་གསོ་ཆོག་སའི་བྱིའུ་ཁང་བཅས་ཀྱང་བཟོ་སྐྲུན་
བྱེད་འདོད་བྱུང་། ཝུའུ་ཨེར་སུའོ་ལར་དངོས་གནས་ཁྱོ་གའི་ཚ་འུར་དེ་འགོས་ཟིན་པ་འདྲ།
མོ་ནི་ཤིང་བཟོ་དང་ཨར་རྒྱག་མཁན་བཅུ་ལྷག་གིས་བསྐོར་ཏེ་སོ་སོར་བཀོད་འདོམས་བྱེད་
བཞིན་ཏེ། ཉི་འོད་དང་རླུང་རྒྱུ་ཚུལ་བཟང་བའི་གནད་དེ་ཐག་གཅོད་བྱས་རྗེས། ཡང་བར་
སྟོང་ཇི་ལྟར་བཀར་ནས་དེར་ཚད་བཀག་མི་ཐེབས་པའི་ཆར་ཡང་གྲོས་མཛད། གྲོང་སྡེ་
ཐོག་མར་འཛུགས་དུས་ཀྱི་ཁང་བ་ཐབས་ཆག་དག་གི་ནང་ད་ནི་ཡོ་ཆས་དང་བཟོ་སྐྲུན་
རྒྱུ་ཆ། རྔུལ་ཆུ་ཆར་ལྟར་འབབ་པའི་བཟོ་པ་བཅས་ཀྱིས་གང་སོང་། བཟོ་པ་རྣམས་ཀྱིས་
གཞན་དག་ལ་ལས་ཀ་ལས་པར་གནོད་མི་སྐྱེལ་རོགས་ཞེས་རེ་ཞུ་བྱས་ཀྱང་། དོན་ངོ་མར་
རང་གིས་རང་ལ་བཀག་འགོག་བྱེད་བཞིན་པ་ཤེས་མི་འདུག རྒྱུ་མཚན་ནི་ཁོ་ཚོར་རུས་
པ་བཅུག་པའི་ཁུག་མ་ལས་མཆེད་པའི “ཀུ་ཀུ” ཡི་སྒྲ་གཟན་པོ་དེས་སུན་གཙེར་བཟོས་
ཏེ། གང་དུ་ཕྱིན་ཀྱང་བདེ་མོར་སྡོད་དུ་མི་འཇུག་པས་རེད། འདི་འདྲའི་སུན་སྣང་སྐྱེ་སའི་
ཁོར་ཡུག་ཏུ་ཀ་རག་གི་རྡུལ་དང་སྣུམ་སྐོལ་བའི་དྲི་མ་རྔུབ་ཞོར་དུ། སུས་ཀྱང་གྲོང་རྡལ་
འདིའི་ལོ་རྒྱུས་སྟེང་གི་ཆེས་ཆེ་བའི་ཁང་བ་སྟེ། འདམ་གཞོང་ཆེ་བ་འདིའི་ཆེས་མགྲོན་ལ་
བརྩེ་ཞིང་གསལ་དྭངས་བདེ་གསུམ་འཛོམས་པའི་བཞུགས་གནས་དེ་ཉིད། ཇི་ལྟར་སའི་
གཏིང་ནས་བརྩིགས་ཏེ་ཡོང་རྒྱུ་ནི་བརྗོད་མི་ཐུབ་པ་ཡིན། ཧོ་སའེ“ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡ་ནི་རེབ་འདིའི་འགྱུར་བ་ཆེན་པོའི་བར་གླགས་སུ་དཀོན་མཆོག་གི་རྗེས་
ཤུལ་འཚོལ་བའི་ནང་བྲེལ་བར་བརྟེན། དོན་འདིར་སྔར་ལས་ཀྱང་རྒྱུས་ལོན་མི་ཐུབ་
པར་འདུག ཁྱིམ་གསར་བའི་བཟོ་སྐྲུན་ཚགས་སུ་ཆུད་ལ་ཉེ་སྐབས་ཤིག་ཏུ། ཝུའུ་ཨེར་
སུའོ་ལས་ཁོ་ཚ་འུར་བའི་བསམ་གཞིག་གི་འཇིག་རྟེན་ལས་ཕྱིར་དྲུད་ཡོང་ནས། བཀའ་
གསར་བ་ཞིག་འབྱོར་ཚུལ་ལབ་རྗེས། ཁང་བའི་མདུན་ངོས་སུ་ངེས་པར་རྩི་སྔོན་པོ་བསྐུ་
བ་ལས་རང་ཅག་གི་འདོད་ཚུལ་ལྟར་དཀར་པོ་བསྐུ་མི་ཆོག་པར་འདུག་ཅེས་གསལ་བོར་
བརྗོད་འཕྲལ། གཞུང་ཕྱོགས་ཀྱི་བཀའ་ཁྲིམས་ཡི་གེ་དེ་ཁོར་བསྟན། ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡས་ཆུང་མའི་གཏམ་གྱི་ནང་དོན་མ་གོ་ནའང་། བཀའ་ཁྲིམས་ཡི་
གེའི་ངོས་ཀྱི་མིང་བཀོད་པ་དེ་ངོས་ཟིན་སོང་།
“གཏེ་ངན་འདི་མི་ཅི་འདྲ་བ་ཞིག་རེད།” ཁོས་དེ་ལྟར་དྲིས།
“ལི་ཀྲེང་།” ཝུའུ་ཨེར་སུའོ་ལས་སྐྱོ་ཉམས་དང་བཅས “ཁོས་བཤད་ན་སྲིད་གཞུང་
གིས་མངགས་ནས་དོན་དག་ལ་དོ་དམ་བྱེད་མཁན་ཡིན་ཟེར” ཞེས་ལན་བཏབ་འོངས།
ཐང་ཨ་པའོ་ལི་ནར་མའོ་སི་ཁོ་ཐེ་སྟེ། ལི་ཀྲེང་དེ་ཉིད་གྲག་འགུལ་ཅི་ཡང་མེད་པར་
མ་ཁུང་ཏོ་རུ་ཡོང་འདུག ཁོ་ཡོང་མ་ཐག་འབབ་སའི་ཡ་ཀོ་མགྲོན་ཁང་གི་སྦྱིན་བདག་ནི།
ཆེས་ཐོག་མར་འདི་གར་ཡོང་སྟེ་རྩེད་ཆས་ཀྱིས་ནེ་ཙོ་རྡོ་རྗེ་བརྗེ་བའི་ཨ་རབ་པའི་ནང་གི་
གཅིག་ཡིན། ཉིན་གཉིས་པར་མགྲོན་པོ་དེས་གཞུང་ལམ་འགྲམ་གྱི་ཁང་བ་ཆུང་ངུ་ཞིག་
གླས་སོང་བར། པུའུ་ཨེན་ཏིའེ་ཡ་ཚང་གི་ཁྱིམ་དང་བར་ཐག་སྲང་གཉིས་ལས་མི་འདུག
ཁོས་ཡ་ཀོ་མགྲོན་ཁང་ནས་ཅོག་ཙེ་དང་སྟེགས་བུ་རེ་ཉོས་ཡོང་བ་ཁང་བའི་ནང་བསྒྲིགས་
རྗེས། རེབ་འདིར་ཁྱེར་ཡོང་བའི་སྤྱི་མཐུན་རྒྱལ་ཁབ་ཀྱི་རྒྱལ་རྟགས་དེ་རྩིག་ངོས་སུ་བཀལ་
ལ། ད་དུང་སྒོའི་སྟེང་དུ “ལི་ཀྲེང” ཞེས་པའི་ཡི་གེ་གཉིས་གསལ་འགོད་བྱས་པར་མངོན།
མི་དེས་ཐོག་དང་པོར་བསྒྲགས་པའི་བཀའ་ཁྲིམས་ནི་ཁང་བ་ཡོད་དོ་ཅོག་ལ་རྩི་སྔོན་པོ་
འབྱུག་རྒྱུ་དེ་ཡིན་ཞིང་། ནང་དོན་ནི་རྒྱལ་ཁབ་སྒེར་ཚུགས་ཀྱི་རྗེས་དྲན་ཉིན་མོར་རྟེན་
འབྲེལ་ཞུ་བ་ཡིན་ཟེར། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ལག་ཏུ་བཀའ་ཡིག་
མངོན་པའི་ཤོག་བུ་དེའི་བུ་ཡིག་ཁྱེར་ནས་བཙལ་བར་ཕྱིན་ཚེ། ཕ་རོལ་པོ་ནི་གཞུང་སྒྲུབ་
ཁང་དོག་མོ་དེའི་ནང་སྤྲད་པའི་དཔྱང་ཁྲིའི་སྟེང་དགུང་གཉིད་ལ་རོལ་འདུག “འདི་ནི
ཁྱེད་ཀྱིས་བྲིས་པ་ཡིན་ནམ།” ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་དེ་ལྟར་དྲིས།
ཐང་ཨ་པའོ་ལི་ནར་མའོ་སི་ཁོ་ཐེ་སྟེ། བག་ཡོད་ཚུལ་ལྡན་ཡིན་ཞིང་ངོ་ཚ་དགའ་ཆེ་ལ།
བཞིན་མདོག་དམར་པོར་མངོན་པའི་སྐྱེས་པ་དེས “ཡིན” ཞེས་ལན་བཏབ་བྱུང་། “རྒྱུ་
མཚན་ཅིའི་ཕྱིར།” སྔ་མས་མཐུད་ནས་བསྐྱར་དུ་དྲིས་པ་ལ། ཕྱི་མས་ཅོག་ཙེ་ཡི་འཐེན་
སྒམ་ལས་ཡིག་ཆ་ཞིག་བླངས་ཏེ་ཁོར་ལྟ་རུ་འཇུག་རྩིས་དང་བཅས “ང་ནི་གྲོང་རྡལ་
འདིའི་ལི་ཀྲེང་ལ་བསྐོ་འཇོག་བྱས་ཡོད” ཅེས་འགྲེལ་བཤད་བྱས་འོངས། ཧོ་སའེ་ཨེར་ཁ་
ཏིའེ་ཨའོ་པུའུ་ཨེན་ཏིའེ་ཡས་བསྐོ་འཇོག་ཡི་གེ་དེར་བལྟས་ཙམ་ཡང་མ་མཛད།
“གྲོང་རྡལ་འདི་རུ་ང་ཚོས་ཤོག་བུའི་སྟེང་དུ་བཀའ་ཁྱབ་བསྒྲགས་མི་བྱེད།” ཁོས་
ལྷོད་འཇགས་བབ་བརླིང་སྒོས “གཞན་དུ་རེ་བ་ལ་ཁྱོད་ཀྱིས་ཤེས་དགོས་རྒྱུ་ནི་ང་
ཚོར ‘ལི་ཀྲེང’ མི་དགོས་ཏེ། རྒྱུ་མཚན་བཤད་ན་འདི་གར་ནོར་བཅོས་ཅི་ཡང་བྱེད་རྒྱུ་
མེད” [1]ཅེས་སྨྲས་བྱུང་།
ཐང་ཨ་པའོ་ལི་ནར་མའོ་སི་ཁོ་ཐེ་ཡིས་སྣང་མེད་དུ་འཇོག་ཚུལ་དེར་གདོང་གཏད་
ནས། ཁོས་སྐད་མགོ་མཐོ་རུ་མ་བཏང་སྟེ། ཞིབ་ཕྲའི་ངང་དེང་ཐོག་གྲོང་སྡེ་ཇི་ལྟར་ལས་པ་
དང་། ས་ཞིང་གང་ལྟར་བགོས་ཤིང་ལམ་བུ་ཇི་ལྟར་བཏོད་ཚུལ་སོགས་གླེངས་རྗེས། ཡང་
དགོས་མཁོ་གཞིར་བཟུང་ནས་བཅོས་བསྒྱུར་བྱས་པར། སྲིད་གཞུང་གང་ཞིག་ལའང་དཀའ་
ལས་བཏོད་དགོས་མ་སོང་བ་དང་། ཡང་མི་གཞན་དག་དཀའ་ལས་བཏོད་དུའང་མ་ཡོང་
བའི་སྐོར་དེ་ཡང་ལབ། “ང་ཚོ་ནི་ཞི་བདེ་ངང་འཚོ་སྡོད་བྱས་པས། རང་བཞིན་དུ་ཤི་བའི་
མི་ཡང་ད་སྔ་མེད།” ཁོས་མཐུད་ནས “ཁྱེད་ཀྱིས་ཀྱང་མཐོང་ཡོད་ངེས་ཡིན། ང་ཚོའི་འདི་
རུ་ད་སྔ་ད་རུང་དུར་ས་མེད” ཅེས་བཤད་སོང་། འདི་གའི་མི་རྣམས་ལ་མཚོན་ན་སྲིད་
གཞུང་གིས་རོགས་མ་བྱས་པའི་ཐད་དུ་སྐྱོ་སྡུག་མ་བྱུང་བར། དེ་ལས་ལྡོག་སྟེ་ཁོ་ཚོ་ད་ལྟའི་
བར་སྲིད་གཞུང་གིས་ཡན་པོར་བཏང་བའི་ཚུལ་ལ་སྤྲོ་བས་བརྟས་ཡོད། ཁོའི་རེ་བ་ནི་ད
ལྟའི་གནས་བབ་འདི་སོར་འཇོག་བྱ་རྒྱུ་རང་ཡིན་ཏེ། རྒྱུ་མཚན་ཡང་དག་གླེང་ན་ཁོ་ཚོས་
གྲོང་རྡལ་འདི་འཛུགས་དོན་ནི་ཕྱི་མི་ཞིག་ཡོང་སྟེ་གང་འདོད་དུ་བཀའ་ཕབ་རྒྱུ་དེ་མིན་
ཚུལ་གསལ་བཤད་བྱས། ཐང་ཨ་པའོ་ལི་ནར་མའོ་སི་ཁོ་ཐེ་ཡིས་རང་གི་རྐང་སྣམ་དང་
མདོག་གཅིག་པའི་རྒྱུ་ཁ་ཆིའི་རས་ལས་བྱས་པའི་སྟོད་གོས་དེ་གོན་ཟིན་ལ། དུས་རྣམ་ཀུན་
ཏུ་གཟབ་ནན་གྱི་ཉམས་དོད་འདུག
“དེ་བས་ཁྱེད་ཉིད་འདི་གར་འདུག་འདོད་ཚེ། སྤྱིར་བཏང་གི་སྡོད་དམངས་དག་དང
འདྲ་བ་ཡིན་པ་ལ། ང་ཚོས་སེམས་གཏིང་ནས་དགའ་བསུ་ཞུ་ངེས།” ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡས་སྤྱི་སྡོམ་གྱི་ཚུལ་དུ “ཡིན་ཡང་གལ་ཏེ་ཁྱེད་ཡོང་བས་འདི་གར་
འཕུང་དཀྲུག་བཟོས་ཤིང་། ཚང་མར་བཙན་སྐུལ་གྱིས་ཁང་བའི་མདོག་སྔོན་པོར་བསྒྱུར་
རྒྱུ་ཟེར་ན། སྔ་མོ་ནས་ཁྱིམ་ཆས་སོགས་ལ་སྡུད་གསོག་བརྒྱབ་སྟེ། གནས་གང་ནས་ཡོང་བ་
ཕྱིར་དེ་གར་སོང་བས་དགའ། རྒྱུ་མཚན་ནི་ངའི་ཁྱིམ་ཚང་དེ་ཕུག་རོན་ནང་བཞིན་དཀར་
པོ་དཀར་རྐྱང་ཡིན་དགོས” ཟེར།
ཐང་ཨ་པའོ་ལི་ནར་མའོ་སི་ཁོ་ཐེ་ཡི་ངོ་མདོག་སྐྱ་བོར་གྱུར་སོང་། ཁོ་ཕྱི་ནུར་ཞིག་
སྟེག་རྗེས་མ་ཁར་སོས་བཅིངས་ཀྱང་ན་ཟུག་ཡེ་མེད་པའི་སྒོ་ནས་ཚིག་གཅིག་ཕྱིར་འཕུད་
འོངས།
“ངས་ཁྱེད་ལ་ཉེན་བརྡ་གཏོང་བར་བྱེད། ངས་མཚོན་ཆ་ཁྱེར་ནས་ཡོང་ཡོད།”
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་རང་གིས་ཀྱང་དུས་ནམ་ཞིག་ལ་ལག་
ཟུང་དུ་གསར་བུ་ཡིན་སྐབས་རྟ་ཕོ་བསྒྱེལ་ཐུབ་པའི་ནུས་ཤུགས་དེ་བསྐྱར་གསོན་བྱུང་བ་
མ་ཤེས་ཏེ། ཁོས་ཐང་ཨ་པའོ་ལི་ནར་མའོ་སི་ཁོ་ཐེའི་ལྭ་བའི་གོང་བ་ནས་བཟུང་འཕྲལ། ཕ་
རོལ་པོ་རང་གི་འདྲེན་བྱེད་དང་དྲང་ཐད་དུ་མངོན་པའི་མཚམས་སུ་བཀྱགས་བྱུང་།
“ངས་འདི་ལྟར་བྱེད་པ་ནི།” ཁོས་མཐུད་ནས “ངས་དུས་ནམ་ཡང་མི་གསོན་པོ་
ཞིག་ཡིད་ལ་འཛིན་འདོད་པ་ལས། ཚེ་སྨད་ལ་མི་ཤི་བོ་ཞིག་སེམས་སུ་འཛིན་འདོད་མེད”
ཅེས་ལབ་སོང་།
ཁོས་འདི་ལྟར་ཐང་ཨ་པའོ་ལི་ནར་མའོ་སི་ཁོ་ཐེ་ཡི་ཐོང་ག་ནས་བཟུང་སྟེ་སྲང་
ལམ་ཕྱེད་ཀར་ཕྱིན་ཅིང་། དེ་ནས་ཐད་ཀར་འདམ་གཞོང་ཆེ་བར་འགྲོ་སའི་ལམ་དུ་
སླེབས་རྗེས་མར་ཕབ་སྟེ་ཕ་རོལ་པོའི་རྐང་བ་སར་ཐུག་ཏུ་བཅུག གཟའ་འཁོར་གཅིག་
གི་རྗེས་སུ། ལི་ཀྲེང་གིས་རྐང་མགོར་ལྷམ་མེད་ཅིང་གྱོན་ཆས་རྙིང་ཧྲུལ་ཡིན་ལ། ལག་
ཏུ་རི་དྭགས་རྔོན་སྤྱད་ཀྱི་མེ་མདའ་ཐོགས་པའི་དམག་དྲུག་ཁྲིད་ནས་བུད་ཡོང་ལ། གླང་
གིས་དྲུད་པའི་ཤིང་རྟ་གཞན་ཞིག་ཏུ་ཁོའི་བཟའ་ཟླ་དང་བུ་མོ་བདུན་པོ་ཙོག་ནས་ཡོད།
ཡུན་རིང་འགོར་རྗེས་སུ་ཡང་ཤིང་རྟ་གཉིས་ལ་ཁ་ལོ་བསྒྱུར་ནས་སླེབས་ཡོང་སྟེ། སྟེང་
དུ་ཁྱིམ་ཆས་དང་གྱོན་ཆས་འཇུག་སའི་སྒམ། རྒྱུན་སྤྱོད་ཡོ་ཆས་སོགས་བརྩིགས་འདུག
ཁོས་ཡ་ཀོ་མགྲོན་ཁང་དུ་ཁྱིམ་མི་ཚོ་བཀོད་སྒྲིག་བྱེད་ཞོར་ཁང་བ་བཙལ་མགོ་བརྩམས་
ལ། དམག་མི་དག་གིས་སྲུང་སྐྱོབ་བྱས་འོག་གཞུང་སྒྲུབ་ཁང་གི་སྒོ་ཕྱེ་སོང་། མ་ཁུང་ཏོ་ཡི་
གསར་གཏོད་མཁན་ཚོས་བཙན་འཛུལ་པ་བདའ་རྒྱུ་ཐག་གཅོད་བྱས་རྗེས། སོ་སོའི་བུ་ཆེ་
བ་ཁྲིད་ནས་ཧོ་སའེ་ཨེར་ཁ་ཏིའེ་ཨའོ.པུའུ་ཨེན་ཏིའེ་ཡར་སྒྲིག་བཀོད་ཞུ་རུ་ཡོང་། དོན་
དེར་ཁོ་འཐད་པ་མ་བྱུང་། ངག་ལས་ཐང་ཨ་པའོ་ལི་ནར་མའོ་སི་ཁོ་ཐེ་ཡིས་རེབ་འདིར་
བཟའ་ཟླ་དང་བུ་མོ་དག་ཁྲིད་ནས་ཡོང་འདུག་པས། ཁྱིམ་མི་རྣམས་ཀྱི་མདུན་དུ་མི་ཞིག་
ལ་ངོ་ཚ་གཏོད་པ་ནི་གསར་རྒོད་ཅིག་གི་ལས་སྲོལ་མིན། དེ་བས་ཁོའི་འདོད་ཚུལ་ནི་ཞི་
བདེ་ཡི་རྣམ་པས་ཐག་གཅོད་པ་རང་ངོ་། །
ཨའོ་ལེ་ལི་ཡ་ནུའོ་ནི་ཨ་ཕ་དང་མཉམ་པོར་ཕྱིན། སྐབས་དེར་ཁོས་ཡ་ཁར་སྨ་ར་
སྣེ་མོ་ཡར་འཁྱིལ་ཅན་ཞིག་བཞག་སྣང་བ་དང་། སྐད་ངག་ཉིན་རེ་ལས་ཀྱང་ཉིན་རེར་
གསལ་འགྲགས་ལྡན། དུས་ཕྱིས་ཀྱི་དམག་འཁྲུག་ནང་དུ་ཚུལ་དེ་ནི་ཁོའི་ཁྱད་ཆོས་གཙོ་
བོར་གྱུར། ཁོ་ཚོས་མཚོན་ཆ་བཟུང་མེད་ལ། དམག་མི་ཚོར་བལྟས་ཙམ་ཡང་མི་བྱེད་
པར་ཐད་ཀར་ལི་ཀྲེང་གི་གཞུང་སྒྲུབ་ཁང་དམིགས་ནས་སོང་། ཐང་ཨ་པའོ་ལི་ནར་ཡང་
འཚབ་ཀྱིན་མེད་དེ། ཁོ་ཚོ་ལ་དེ་གར་ཡོད་པའི་རང་གི་བུ་མོ་གཉིས་ཀ་མཚམས་སྦྱོར་
བྱས། ཨན་ཕ་ལའོ་ནི་ལོ་བཅུ་དྲུག་ལ་བུད་ཡོད་ཟེར། མོའི་ཨ་མ་དང་འདྲ་བར་ཤ་མདོག་
ནག་པོར་མངོན། ལེ་མེ་ཏའེ་སི་ནི་ལོ་དགུ་ལ་བུད་མ་ཐག་པ་སྟེ། ཤ་མདོག་མེ་ཏོག་ལུག་
མཉེ་དང་མཚུངས་ཐོག མིག་ཟུང་སྔོ་མདོག་ཅན་གྱི་མཛེས་སྡུག་གི་བུ་མོ་ཞིག་གོ །མོ་
གཉིས་སྐྱེ་གཟུགས་ལེགས་ཤིང་སྤུས་ཚད་ངེས་ཅན་ལྡན་པས་ན། ཕ་བུ་དེ་གཉིས་ཡོང་བ་
མཐོང་འཕྲལ་གཞན་གྱིས་སྐུལ་མ་དགོས་པར་འདུག་སྟེགས་གཉིས་ཁྱེར་ཡོང་ནས་ཁོ་ཚོ་
སྡོད་དུ་བཅུག་མ་ཐག སོ་སོར་གཞོགས་སུ་ལངས་བསྡད་དེ་འགུལ་ཙམ་ཡང་མི་བྱེད།
“ཧ་ཅང་བཟང་། གྲོགས་པོ།” ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས “ཁྱེད་
བསྡད་ན་ཆོག་པ་ཡིན། ཡིན་ནའང་དེ་ནི་ཁྱེད་ཀྱི་སྒོ་སྔུན་གྱི་མེ་མདའ་བཟུང་བའི་ཇག་པ་
དེ་ཚོའི་རྐྱེན་མིན་ཏེ། ཁྱེད་ཀྱི་བཟའ་ཟླ་དང་བུ་མོ་ཚོའི་ངོར་བལྟས་པའོ” ཞེས་སྨྲས་སོང་།
ཐང་ཨ་པའོ་ལི་ནར་མའོ་སི་ཁོ་ཐེ་ཡིས་ཅི་བྱེད་འདི་བྱེད་མི་ཤེས་པའི་མཚམས་
དེར། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ཁོ་ལ་ཕྱིར་རྒོལ་གྱི་གོ་སྐབས་མ་བྱིན་
པར། “ཆ་རྐྱེན་གཉིས་ཏག་ཏག་ཡོད།” ཁོས་ཚིག་དེར་ཁ་སྣོན་གྱི་ཚུལ་དུ “གཅིག་ནི་དུད་
ཚང་སོ་སོའི་རང་གི་ཁང་བར་མདོག་ཅི་ཞིག་འབྱུག་འདོད་ན་དེ་བྱུགས་སུ་འཇུག་རྒྱུ་དང་།
གཉིས་སུ་དམག་མི་ཚོ་མྱུར་མོར་ཕྱིར་འགྲོ་དགོས་ཏེ། འདི་གའི་སྒྲིག་སྲོལ་ངེད་ཅག་གིས་
འགན་འཁུར་ནས་རྒྱུན་སྐྱོང་བྱེད་རྒྱུ་དེ་ཡིན” ཟེར། ལི་ཀྲེང་གིས་ལག་གཡས་པ་ཡར་
བཀྱགས་ནས་མཛུབ་མོ་ལྔ་པོ་ཕྱོགས་སུ་ཀེར་བྱུང་།
“མིང་གྲགས་དཔང་དུ་བཞག་ནས་ཁག་ཐེག་བྱེད་དམ།”
“དགྲ་བོ་དཔང་དུ་བཞག་ནས་ཁག་ཐེག་བྱེད།” ཧོ་སའེ.ཨེར་ཁ་ཏིའེ་ཨའོ་པུའུ་ཨེན་
ཏིའེ་ཡས་དེ་ལྟར་ལན་ལྡོན་ཞིང་། མཐུད་ནས་སྐྱོ་སྡུག་གི་སྐད་གདངས་འདྲེས་མར “མཐའ་
མར་དོན་དག་ཅིག་ངས་ཁྱོད་ལ་གསལ་བོར་བཤད་འགྲོ། ཁྱེད་དང་ང་ནི་དུས་ནམ་ཡང་དགྲ་
བོ་ཡིན” ཞེས་བརྗོད་པར་མངོན།
ཉིན་དེའི་ཕྱི་དྲོ་དམག་མི་ཚོ་གནས་དེ་དང་བྲལ་སོང་། ཉིན་འགའ་ལས་མ་འགོར་
བར། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ལི་ཀྲེང་ལ་ཁང་བ་ཞིག་བཙལ་ཟིན།
དེ་ལྟར་ཡོད་ཚད་ཞི་འཇགས་སུ་ཕྱིན་པ་ལ། ཨའོ་ལེ་ལི་ཡ་ནུའོ་གཅིག་པུ་བདེ་བར་སྡོད་མ་
ཚུགས་པར་གྱུར། ལི་ཀྲེང་གི་ཆེས་ཆུང་བའི་བུ་མོ་ལེ་མེ་ཏའེ་སིར་མཚོན་ན། ལོ་ཡི་ཆ་ནས་
ཁོའི་བུ་མོ་བྱས་ཆོག་ཀྱང་། མོའི་གཟུགས་རིས་ཀྱིས་ཁོའི་ལུས་པོའི་ཆ་སོ་སོར་མནར་གཅོད་
གཏོང་མགོ་བརྩམས། དེ་ནི་ཤ་ཁྲག་གདོས་བཅས་སྟེང་གི་ཚོར་བ་ཞིག་ཡིན་པར། ལམ་
དུ་འགྲོ་བའི་ཚེ་ནའང་མི་བདེ་བར་བྱས་པ་ནི། ལྷམ་གྱི་ནང་དུ་རྡོ་ཆུང་བ་རེ་ཚུད་པ་དང་
གཉིས་སུ་མེད་དོ། །
ཕུག་རོན་ལྟར་དཀར་བའི་དུད་ཚང་གསར་བ་འགྲུབ་དུས་སུ། ཁོ་ཚང་དུ་རྟེན་འབྲེལ་
མཚོན་པའི་བྲོ་ཚོགས་ཤིག་བསྡུས་སོང་། ཝུའུ་ཨེར་སུའོ་ལས་ཉིན་དེའི་ཕྱི་དྲོར་ལི་པེ་ཁ་
དང་ཨ་མཱ་ལན་ཏ་གཉིས་ནི་གཞོན་སྐྱེས་སྨྱུག་མ་འདྲ་བའི་སྨན་ཤར་དུ་ལག་ཆགས་པ་
མཐོང་བའི་སྐད་ཅིག་མ་དེར་བསམ་ཚུལ་དེ་ཡིད་ལ་འཁོར། ད་དུང་འདི་ལྟར་སྨྲར་རུང་
སྟེ། གཞིས་ཀ་རྒྱ་བསྐྱེད་པའི་དམིགས་ཡུལ་གཙོ་བོ་ཡང་བུ་མོ་ཚོར་ངོ་གནོང་མི་དགོས་
པར་མགྲོན་པོར་སྣེ་ལེན་བྱེད་ས་ཞིག་ཡོད་རྒྱུ་དེའོ། །འཐུས་ཤོར་མེད་ཅིང་མཛེས་སྡུག
ལྡན་པའི་ངང་དུ་རེ་སྨོན་དེ་འགྲུབ་སླད། མོས་ནི་རྒྱ་བསྐྱེད་པའི་གོ་རིམ་ནང་དུ་སྡུག་
ལས་ཁུར་ལེན་གྱི་བཙོན་མ་དང་འདྲ་བར་ལས་ཀ་ཅི་རིགས་ལས་སོང་། བཟོ་སྐྲུན་འགྲུབ་
ལ་ཉེ་བའི་སྔོན་ནས་རིན་གོང་མཐོ་བའི་རྒྱན་སྤྲས་ཆས་དང་འཚོ་བའི་མཁོ་ཆས་སོགས་
མངགས་ཉོ་བྱས་པར་མ་ཟད། ད་རུང་གྲོང་རྡལ་ཧྲིལ་པོ་མཚར་བར་བྱེད་ཅིང་། གཞོན་
ནུ་དག་གིས་འབོད་སྐད་སྒྲོག་ངེས་པའི་གསར་གཏོད་མཚར་བོ་སྟེ། རང་འགུལ་རྣོ་སྦྲེང་
ཡང་ཁ་སྣོན་བྱས་འདུག མཐུད་ནས་རྣོ་སྦྲེང་གི་ལྷུ་ལག་བཅུག་སྣང་བའི་སྒམ་བསྐུར་
ནས་བུད་ཡོང་ལ། དེ་དང་མཉམ་པོར་མངགས་ཉོ་ཟིན་པའི་ཝེ་ཡེ་ནའི་ཁྱིམ་ཆས་དང་
པའོ་ཞི་སྨི་ཡའི་ཤེལ་གྱི་སྤྱོད་ཆས། རྒྱ་གར་ནུབ་ཕྱོགས་ཀུང་སིའི་ཟས་སྤྱོད་ཆས། ཧོ་ལན་
གྱི་ཅོག་ཁེབས་སོགས་ལས་གཞན། རྣམ་པ་དང་རིགས་མི་འདྲ་བའི་གློག་ཆས་དང་པྲ་
ཚིལ་འཇོག་སའི་སྟེགས་བུ། རྫ་བུམ་ཁྲ་བོ། ཡོལ་རས། རྩིག་འགེལ་ས་གདན་བཅས་ཀྱང་
བསྐུར་ནས་ཡོང་འདུག གཞན་ནང་འདྲེན་ཀུང་སི་དེས་ད་དུང་རིན་མེད་སྒོས་དབྱི་ཐ་
ལིའི་ལག་རྩལ་པ་ཕི་ཨའེ་ཐེ་ལུའོ་ཁོ་ལིའེ་སི་ཕི་མངགས་ཡོང་སྟེ། གཙོ་བོ་རང་འགུལ་རྣོ་
སྦྲེང་སྒྲིག་སྦྱོར་དང་ཚོད་སྡེབ་ལ་འགན་འཁུར་བའི་མཚུངས་སུ། ཉོ་བདག་གིས་དེ་གང་
ལྟར་བཀོལ་བར་མཛུབ་སྟོན་དང་། ཇི་ལྟར་རྡོག་རིལ་དྲུག་ཅན་གྱི་ཤོག་བྱང“སྟེང་དཔར་
སྣང་བའི་དུས་དར་དབྱངས་རྟར་འགྲོགས་ནས་བྲོ་འཁྲབ་ཚུལ་སློབ་ཁྲིད་བྱ་རྒྱུ་བཅས་ཡིན།
ཕི་ཨའེ་ཐེ་ལུའོ་ཁོ་ལིའེ་སི་ཕི་ནི་སྐྲ་ལོ་གསེར་མདོག་ཅན་གྱི་སྟག་ཤར་ཞིག་ཡིན། མ་
ཁུང་ཏོ་ཡི་སྡོད་དམངས་ཚོས་དེ་སྔོན་འདི་འདྲའི་མཛེས་དགུས་ཁྱོགས་ཤིང་སྤུས་ཚད་མཐོ་
བའི་སྐྱེས་པ་ཞིག་མཐོང་མྱོང་མེད། ཁོས་ནི་རང་གི་ཆ་བྱད་ལ་དང་དོད་རབ་ཏུ་བགྱི་སྟེ། ཚ་
བ་ཆེར་རྒྱས་དུས་སུ་ཡང་ལུས་པོ་བསྡམས་པའི་ཁན་སྦྱར་ཁྲ་བོ་དང་། མཐུག་ཅིང་མདོག་
མི་གསལ་ལ་རྒྱུ་འགོ་སྣམ་ཡིན་པའི་སྟོད་གོས་དག་གོན་པར་བྱེད། ཁོས་གཞན་པར་བཀུར་
སླད་བདག་པོ་དང་བར་ཐག་ངེས་ཅན་བཟུང་འགྲོ་བས། གཟའ་འཁོར་དུ་མར་རང་ཉིད་
མགྲོན་ཁང་དུ་བཀག་ནས་རྔུལ་ཆུ་འབབ་ཞོར་བྱ་བ་བསྒྲུབས་སོང་།
སེམས་སུ་གཞན་འཆར་བྲལ་བའི་རྣམ་པ་ནི་གསེར་དངུལ་ཆས་རྡུང་སའི་ཁང་བའི་
ནང་གི་ཨའོ་ལེ་ལི་ཡ་ནུའོ་དང་ཀུན་ནས་མཚུངས། ཉིན་ཞིག་གི་སྔ་དྲོར། ཁོས་སྒོ་མ་ཕྱེ་ལ།
ཡང་མི་སུ་ཞིག་ཀྱང་ནང་དུ་བོས་ནས་ཁྱད་མཚར་དེར་ལྟ་དཔང་བྱེད་དུ་མ་བཅུག རང་
འགུལ་རྣོ་སྦྲེང་གི་སྟེང་དུ་རྡོག་རིལ་ཤོག་བྱང་ཐོག་མ་དེ་སྤྲད་མ་ཐག མི་ལ་སུན་སྣང་སྟེར་
བའི་རྡེག་སྒྲ་དང་རྒྱུག་ལེབ་ཕྲ་མོ་རྒྱུན་མར་སྐྱོང་བའི་འུར་སྒྲ་ནི་གློ་བུར་མཚམས་ཆད་
སོང་བས། གསལ་ཞིང་གཙང་ལ་འཆམ་ཞིང་མཐུན་པའི་སྒྲ་དབྱངས་དེ་ཕྱོགས་ཀུན་མཆེད་
མགོ་བརྩམས། བར་དེར་མི་ཚང་མ་མགྲོན་ཁང་དུ་སླེབས་ནས་ཡོད། ཧོ་སའེ་ཨེར་ཁ་ཏིའེ་
ཨའོ་པུའུ་ཏིའེ་ཡ་ནི་ངོ་མཚར་སོང་། དེ་ལྟར་མཚར་དོན་ནི་དབྱངས་ཀྱི་འགྱུར་ཁུགས་མཛེས་
པའི་ཆ་དེས་མ་ཡིན་པར། རང་འགུལ་རྣོ་སྦྲེང་གི་སྦྲེང་ཐེབས་ཀྱིས་རང་བྱུང་དུ་རྡུང་དཀྲོལ་
བྱས་སོང་བ་དེས་རེད། ཁོས་གང་མྱུར་ངང་མེར་ཅི་ཡ་ཏེ་སི་ཡི་པར་ཆས་མགྲོན་ཁང་དུ་
བསླངས་ནས། རིག་རྒྱུ་མེད་པའི་འཁྲབ་ལེན་མཁན་དེ་པར་དུ་བསྐྱོན་ཐུབ་ན་བསམས་
བྱུང་། ཉིན་དེར་དབྱི་ཐ་ལི་ཡི་མི་དེ་དང་ཁོ་ཚོ་མཉམ་པོར་དྲོས་ཇ་འཐུང་དུ་ཕྱིན། ལྷའི་
སྲས་པོ་དང་འདྲ་བའི་སྟག་ཤར་གང་གི་མཛུབ་དཀྲིས་གོན་མེད་པའི་ལག་ཟུང་གིས་བསྣོལ་
གྲི་བཀོལ་སྤྱོད་བྱེད་སྐབས་རབ་ཏུ་བྱང་ནས་ཡོད་པས། ཚལ་དང་ཆང་འདྲེན་པའི་འགན་
ཁུར་དུ་བླངས་འདུག་པའི་ལི་པེ་ཁ་དང་ཨ་མཱ་ལན་ཏ་གཉིས་ཀ་ཡ་མཚན་སོང་། འཕྲོས་སུ་
མགྲོན་ཁང་གི་འགྲམ་དུ་ཡོད་པའི་རྒྱུན་ལྡན་འཚོ་བ་རོལ་ཁང་ནང་དུ། ཕི་ཨའེ་ཐེ་ལུའོ.ཁོ་
ལིའེ་སི་ཕི་ཡིས་མོ་ཚོར་བྲོ་བསླབས་བྱུང༌། ཁོས་འདེགས་འཇོག་ཆས་ཀྱི་འཕེན་ལྕག་
བརྒྱབ་ནས་བྲོ་ཡི་སྟངས་སྟབས་ལ་མཛུབ་ཁྲིད་བྱེད་པ་ལས། མོ་ཚོར་རེག་ཐུག་བྱེད་དུ་མི་
འཇུག འདི་དག་ཡོད་ཚད་ལ་ཝུའུ་ཨེར་སུའོ་ལས་གུས་ཉམས་དང་བཅས་ལྟ་རྟོག་བྱེད་པ་
དང་། བུ་མོ་ཚོར་སློབ་ཁྲིད་བྱེད་པའི་སྒང་དུ་མོ་ཁང་བ་དེ་དང་དུས་ཚོད་སྐར་ཆ་གཅིག་
གི་རིང་ལའང་ཁ་མི་འབྲལ་བ་ཡིན། ཕི་ཨའེ་ཐེ་ལུའོ་ཁོ་ལིའེ་སི་ཕིས་ཉིན་འདི་གའི་རིང་
རྐང་མགོར་བྲོ་ལྷམ་དང་། ལུས་སུ་འཐེན་ཤུགས་མངའ་ཞིང་དམ་པོར་སྡོམ་འགྱུར་གྱི་རྐང་
སྣམ་རིང་བོ་དེ་གོན་ནས་འདུག “ཁྱོད་ཀྱིས་འདི་ལྟར་སེམས་ཁྲལ་བྱེད་མི་དགོས།” ཧོ་
སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ཆུང་མར་གཏད་ནས “མི་འདི་ནི་བུད་མེད་
འདྲ་བོ་ཞིག་རེད” ཅེས་ལབ། ཡིན་ནའང་མོས་དོགས་ཟོན་གྱི་རྒྱུད་སྐུད་ལྷོད་མ་སོང་སྟེ།
བསླབ་བྱ་མཇུག་རྫོགས་པའི་བར་དུ་རྒྱུན་བསྐྱངས་ལ། དེ་ནས་སྟག་ཤར་ཁོ་མ་ཁུང་ཏོ་དང་
ཁ་བྲལ་རྗེས་གཞི་ནས་མཚམས་བཞག མཐུད་ནས་ཁོ་ཚོས་བྲོ་ཚོགས་ལ་གྲ་སྒྲིག་བྱེད་
མགོ་བརྩམས། ཝུའུ་ཨེར་སུའོ་ལས་གཟབ་ནན་ངང་བདམས་གསེས་བྱས་པ་བརྒྱུད་ནས་ད་
ནི་མགྲོན་པོའི་མིང་བྱང་རིང་བོ་ཞིག་གྲུབ་སོང་། དེའི་ནང་ཚུད་པ་མཐའ་དག་གྲོང་སྡེ་འདི་
གསར་སྐྲུན་བྱེད་མཁན་ཚོའི་མི་རབས་ཕྱི་མ་ཡིན་ལ། པི་ལར་ཐེར་ནེ་ལ་ཚང་གྲས་སུ་ཚུད་
དུ་བཅུག་མེད། སྐྱེས་མ་དེས་ཕྱིས་སུའང་ཨ་ཕ་སུ་ཡིན་མི་ཤེས་པའི་བྱིས་པ་གཉིས་སྐྱེས་
ཟིན། དོན་དངོས་སུ་འདི་ནི་ཁྱིམ་གྱི་འཁོས་ཀར་བརྟེན་ནས་བདམས་པ་ཡིན་ནའང་། བརྩེ་
འབྲེལ་གདམ་བྱའི་ཚད་ཐིག་ཏུ་བཟུང་བ་ནི་གདོན་མི་ཟའོ། །བདམས་ཐོན་བྱུང་བ་དེ་ཚོར་
ཆ་བཞག་ན་ཕ་ཡུལ་དང་བྲལ་ཏེ་མ་ཁུང་ཏོ་རུ་མ་ཡོང་བའི་སྔོན་ནས་ཀྱང་ཧོ་སའེ་ཨེར་
ཁ་ཏིའེ་ཨའོ་པུའུ་ཨེན་ཏིའེ་ཡ་ཚང་གི་རྒྱུན་སླེབ་མགྲོན་པོ་ཡིན་ལ། དེ་དག་གི་བུ་དང་ཚ་
བོ་རྣམས་ཀྱང་ཨའོ་ལེ་ལི་ཡ་ནུའོ་དང་ཨེར་ཁ་ཏིའེ་ཨའོ་སོགས་དང་མཉམ་དུ་ལག་ཆགས་
སྟེ་ལི་པེ་ཁ་དང་ཨ་མཱ་ལན་ཏར་རི་མོ་འདྲུབ་རོགས་བྱེད་མཁན་གྱི་མིང་སྲིང་ཉག་གཅིག
པའི་གྲོགས་པོར་གྱུར་ཡོད་ཐོག ཁོ་ཚོའི་བུ་མོ་ཚོར་མཚོན་ནའང་ཁྱིམ་འདི་གར་ཡོང་
ཏུ་གྱུར་འདུག ཐང་ཨ་པའོ་ལི་ནར་མའོ་སི་ཁོ་ཐེ་རུ་འབོད་པའི་བརྩེ་སེམས་ཅན་གྱི་ས
གནས་དཔོན་པོ་འདི་ནི་བཤམས་སྐུ་རྐྱང་རྐྱང་ཞིག་སྟེ། ཁོའི་འགན་འཁྲི་ནི་དངུལ་ཉུང་ངུ་
ཞིག་གིས་དབྱུག་པ་ཡིས་དྲག་ཆས་སྤྲས་པའི་ཉེན་རྟོག་པ་གཉིས་གསོ་བར་བྱེད་པ་དེའོ། །
ཁྱིམ་གྱི་འགྲོ་སོང་ལ་ཁ་སྣོན་བྱེད་ཆེད། ཁོའི་བུ་མོ་དག་གིས་བཟོ་ཁང་ཞིག་ཕྱེ་སོང་ལ། ལས་
གཉེར་ནི་ཕྱིང་བར་མེ་ཏོག་དྲུབ་པ་ནས་སེ་འབྲུ་ཡི་མངར་ཟས་འཚོང་བ་དང་། དེ་ནས་
གཞན་གྱི་ཚབ་བྱས་ནས་བརྩེ་དུངས་མཚོན་པའི་ཡི་གེ་འབྲི་བ་སོགས་གང་ཡང་ཐེ་འདུག
མོ་ཚོ་ལས་ལ་བརྩོན་ཞིང་གཞུང་དྲང་ཡིན་ཐོག གྲོང་རྡལ་ནང་གི་ཆེས་མཛེས་པའི་བུ་མོ་
ཡིན་པར། རྣམ་པ་གསར་བའི་བྲོ་ལྡིང་བ་ལའང་ཤིན་ཏུ་མཁས་ཀྱང་། གདན་ཞུའི་སྐུ་མགྲོན་
གྱི་གྲས་སུ་ཚུད་མེད།
ཝུའུ་ཨེར་སུའོ་ལ་དང་བུ་མོ་ཚོས་ཁུག་མ་གཤགས་ནས་ཁྱིམ་ཆས་བླངས་པ་དང་།
དེ་ནས་ཟས་སྣོད་ཕྱིས་ཤིང་རྒྱ་སེའི་མེ་ཏོག་དང་སྨན་ཆུང་བུ་མོའི་རི་མོ་སོགས་བཀལ་བ་
ལ། ཨར་ལས་མཁན་དག་གིས་བརྩིགས་ཚར་ཏེ་དུས་ཡུན་རིང་བོ་འགོར་མེད་པའི་ཁང་
སྟོང་དེར་གཞི་ནས་གསོན་ཤུགས་རེ་རྒྱས་མགོ་བརྩམས། དེ་དང་མཚུངས་སུ་ཧོ་སའེ་ཨེར་
ཁ་ཏིའེ་ཨའོ་པུའུ་ཨེན་ཏིའེ་ཡས་ཀྱང “དཀོན་མཆོག” གི་སྣང་བརྙན་མི་འཚོལ་ལ། དེ་
ཉིད་མེད་པར་ཡིད་ཚེས་བརྙེས་རྗེས། ཕྱོགས་གཞན་ཏེ་རང་འགུལ་རྣོ་སྦྲེང་གི་ཁོག་པ་ཕྱེ་
ནས། དེའི་ནང་དུ་སྦས་སྣང་བའི་གསང་བ་འཚོལ་རྟོག་བྱེད་པའི་ཆར་མགོ་འཁོར། བྲོ་
ཚོགས་བསྡུ་མགོ་རྩོམ་པར་ཉིན་གཉིས་ལས་མེད་པའི་སྐབས་སུ། ཁོ་ནི་ལྷག་མར་ལུས་པའི་
གདངས་འཁོར་དང་ཤིང་རྟེན་སྐོར་ཞིག་ལ་གདོང་གཏད་ནས་ཅི་བྱེད་མི་ཤེས་པར་སྡོད་
དགོས་བྱུང་། ཐོར་ནས་ཡོད་འདྲའི་རྒྱུད་སྐུད་ཀྱི་སྣེ་གཅིག་ལེགས་པར་བསྒྲིགས་མ་ཐག
སྣེ་གཞན་ཞིག་ནི་འཁྱིལ་ནས་ལངས་འགྲོ། ཆེས་མཐའ་མར་ཁོས་སྒྲིག་སྦྱོར་ཅི་ཐུབ་ཀྱིས་
སྔར་དང་འདྲ་བ་ཞིག་ལས་སོང་ངོ་། །ཉིན་དེ་དག་གི་རིང་ཁྱིམ་ནང་བྲེལ་བ་ཆེས་ཆེ་ནའང་།
གསར་བ་གསར་རྐྱང་ཅན་གྱི་སྣུམ་སྒྲོན་ནི་སྔར་ནས་ཐག་བཅད་པའི་དུས་ཚོད་ནང་བཀར་
ཐུབ་པར་གྱུར། ཁྱིམ་སྒོ་ཡོངས་སུ་ཕྱེ་སྣང་བར། མཁའ་དབུགས་ཁྲོད་སྡོང་ཚིལ་དང་ཐལ་
འདག་གི་དྲི་མ་ནི་ད་དུང་ཡལ་མ་ཐུབ་པར་ལུས་འདུག གྲོང་སྡེ་ཐོག་མར་སྐྲུན་པའི་བགྲེས་
སོང་དག་གི་བུ་རབས་ཚ་རྒྱུད་ཚོས་སྔ་ཕྱིར་ཡོ་རོབ་ཅུའེ་དང་སྟོན་ཁའི་མངར་འབྲས་མེ་
ཏོག་བཞག་ཡོད་པའི་བར་ཁྱམས་དང་། ལྷིང་འཇགས་ཀྱི་ཁང་མིག་སོ་སོ། རྒྱ་སེའི་མེ་ཏོག་
གི་དྲི་མ་མཆེད་སའི་སྐྱེད་མོས་ཚལ་བཅས་ལ་ལྟ་སྐོར་བྱས་རྗེས། གཞི་ནས་མགྲོན་ཁང་དུ་
སླེབས་ཏེ་དཀར་མདོག་གི་ཕྱིང་བ་བཀབ་འདུག་པའི་ཁྱད་མཚར་གྱི་གསར་གཏོད་ལྡན་
པའི་དངོས་པོ་དེའི་མཐའ་ལ་རུབ་སོང་། རང་འགུལ་རྣོ་སྦྲེང་ནི་འདམ་གཞོང་ཆེ་བའི་གྲོང་
རྡལ་འགའ་རེར་དར་ཁྱབ་འགྲོ་བཞིན་འདུག་པས། གནས་གཞན་དུ་མཐོང་མྱོང་མཁན་
ཚོར་མཚོན་ན་དེ་འདྲའི་མོས་པ་ཆེན་པོ་མེད། དེ་དག་ལས་ཀྱང་ཆེས་རེ་ཆད་ཀྱི་གཏིང་
སར་ལྷུང་མཁན་ནི་ཝུའུ་ཨེར་སུའོ་ལ་སྟེ། མོས་རྡོག་རིལ་ཤོག་བྱང་དང་པོ་བཞག་ནས་ཨ་
མཱ་ལན་ཏ་དང་ལི་པེ་ཁ་གཉིས་ཀྱིས་སྣེ་ཁྲིད་དེ་བྲོ་རྩེ་བར་སྐུལ་ཀྱང་། འཕྲུལ་ཆས་དེར་གྲག་
འགུལ་ཅི་ཡང་མ་བྱུང་། རྒ་བའི་ཁུར་གྱིས་མནན་དྲགས་པའི་མེར་ཅི་ཡ་ཏེ་སི་ནི་ཕལ་ཆེར་
མིག་གིས་མི་རིག་པའི་ཚད་དུ་སླེབས་ཟིན་ཀྱང་། རང་གི་ལྷན་སྐྱེས་དང་གནའ་བོའི་ཤེས་
རབ་ལ་བརྟེན་ནས་རྣོ་སྦྲེང་ཞིག་གསོ་བྱེད་པའི་ཐད་ཚོད་ལྟ་བྱས་པར་མངོན། ཆེས་མཐའ་
མར་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ཡར་ཐུག་མར་རྡུང་མང་དུ་བྱས་ལ།
བར་དུ་འཚངས་འདུག་པའི་ལྷུ་ལག་ཅིག་གནས་གཞན་དུ་སྣུར་བར། དབྱངས་རྟ་ཆད་མ་
མཐུད་ཅིག་གྲག་མགོ་བརྩམས་པ་དང་། མཐུད་ནས་ཡང་སྔ་གཞུག་ལྡོག་སྟེ་གྲག་པར་བྱེད།
སྦྲེང་ཐོའུས་འཛིངས་ནས་གོ་རིམ་འཆོལ་ཐོག་དམ་དྲགས་པའི་རྒྱུད་སྐུད་སྟེང་དུ་བརྡུངས་
པས་ཚང་མ་ཐོར་བར་བྱས་སོང་། དེ་ལྟ་ནའང་དང་ཐོག་ནགས་རི་བརྒྱུད་དེ་ནུབ་ཕྱོགས་སུ་
རྒྱ་མཚོ་འཚོལ་བའི་དཔའ་རྒོད་ཉེར་གཅིག་པོའི་མི་རབས་ཕྱི་མ་ཚོར་མཚོན་ན། འཛིང་
ཞིང་ནོར་བའི་སྒྲ་དབྱངས་ཀྱི་ཕ་བོང་དེར་རྒྱང་སྐོར་ཞིང་། ལྷག་བསམ་རྣམ་དག་གིས་བྲོ་རྩེ་
བའི་དཔུང་གྲལ་དུ་ཞུགས་ནས་ནམ་གསལ་སློང་བྱས་སོང་ངོ་། །
ཕི་ཨའེ་ཐེ་ལུའོ་ཁོ་ལིའེ་སི་ཕི་ཡིས་རང་འགུལ་རྣོ་སྦྲེང་བསྐྱར་སྒྲིག་བྱས་བྱུང་། ལི་པེ་
ཁ་དང་ཨ་མཱ་ལན་ཏ་གཉིས་ཀྱིས་ཁོ་ལ་རོགས་བྱས་ཏེ་རྒྱུད་སྐུད་སྙོམ་སྒྲིག་མཛད། ཧྭར་ཚི་
ཡི་སྒྲ་དབྱངས་དེ་གོ་ལྡོག་པའི་ཚུལ་ཐོས་ཐེངས་རེར་མོ་གཉིས་ཁོ་དང་མཉམ་པོར་དགོད་
ཁ་བསླུག་བསྙུག་ཤོར། ཕ་རོལ་པོ་ནི་དེ་འདྲའི་སྙིང་རྗེ་ཞིང་བློ་ཁེལ་བ་མཐོང་བས། ཝུའུ་
ཨེར་སུའོ་ལས་ཀྱང་ཁོར་ལྟ་རྟོག་བྱེད་པའི་སྦྱོར་བ་དེ་གཞོགས་སུ་གཡུགས། ཁོ་ཕྱིར་ལྡོག་
པའི་སྔ་དགོང་མོར། ཁྱིམ་ནང་དུ་ཞིག་གསོ་བྱས་ཟིན་པའི་རང་འགུལ་རྣོ་སྦྲེང་སྤྱད་ནས་
གནས་སྐབས་ཀྱི་བྲོ་ཚོགས་ཤིག་བསྡུས། ཁོ་དང་ལི་པེ་ཁ་ཟུང་གིས་མཉམ་པོར་མཛེས་
དགུས་ཁྱོགས་པའི་དེང་རབས་ཞབས་བྲོ་ཞིག་འཁྲབ་སོང་། ཨེར་ཁ་ཏིའེ་ཨའོ་དང་ཨ་མཱ་
ལན་ཏ་གཉིས་ཀྱི་བྲོ་འཁྲབ་རྩལ་ཡང་ཧ་ཅང་མཛེས། ཡིན་ནའང་འཁྲབ་སྟོན་དེ་ནི་རྐེད་
པ་ཙམ་ལ་སླེབ་དུས་མཚམས་འཇོག་དགོས་བྱུང་། རྒྱུ་མཚན་ནི་སྒོ་ལམ་དུ་རུབ་ནས་ལྟད་
མོར་ལྟ་མཁན་ཚོའི་གྲས་སུ་པི་ལར་ཐེར་ནེ་ལ་དང་བུད་མེད་གཞན་ཞིག་གིས་སྤར་འབྲད་
བྱེད་ཞོར་དང་སོ་འདེབས་རེས་བྱས་པས་ཡིན། གནས་ཚུལ་དྲིས་ཚེ་ཕྱི་མ་དེས་ང་རྒྱལ་
ཆེན་པོས་ཨེར་ཁ་ཏིའེ་ཨའོ་ལ་བུད་མེད་ཀྱི་འཕོངས་ཚོས་ཐོགས་འདུག་ཅེས་བཤད་སོང་
བས་ཡིན་ཟེར། ནམ་གུང་ལ་ཉེ་མཚམས་སུ། ཕི་ཨའེ་ཐེ་ལུའོ.ཁོ་ལིའེ་སི་ཕི་ཡིས་དུངས་
སེམས་འཕྱོ་བའི་གཏམ་བཤད་ཐུང་ངུ་ཞིག་གནང་སོང་ལ། རང་ཉིད་ཅང་མི་འགོར་བར་
ཕྱིར་ཡོང་ངེས་ཀྱི་དམ་བཅའ་ཡང་ཕུལ་བར་མངོན། ལི་པེ་ཁ་ཡིས་ཁོ་སྒོ་ཁའི་བར་བསྐྱལ་
རྗེས་སྒོ་མོ་གཏན་ཞིང་དཀར་མེ་ཡང་གཟིམས་ཟིན། མོ་ཕྱིར་རང་གི་ཁང་བའི་ནང་ཡོང་
འཕྲལ་ངུ་མགོ་བརྩམས། དེ་ནི་ཁ་འགོག་སེམས་གསོ་བྱེད་ས་ཡང་མི་འགྲོ་བའི་ངུ་ཚུལ་
ཞིག་སྟེ། ཨ་མཱ་ལན་ཏས་ཀྱང་མོ་ཅིའི་ཕྱིར་ངུ་བའི་རྒྱུ་རྐྱེན་མི་ཤེས། མོ་ཁ་དམ་པོར་སྡོད་
པའི་ཆར་མཚར་ས་མི་འགྲོ། མོ་ནི་སྤྱིར་བཏང་ཕྱི་ངོས་སུ་རྣམ་དག་དང་ལྷག་བསམ་འཁོལ་
བའི་སྐོར་དུ་འདུག་ཀྱང་། དོན་དངོས་སུ་གཤིས་ཀ་ཁེར་རྐྱང་ཅན་ཏེ། མི་སུ་ལའང་སེམས་
ཀྱི་སྒེའུ་ཁུང་ཕྱེ་མི་སྲིད། མོ་ད་ལྟ་ལག་ཆགས་ནས་སྨྱུག་མ་ཚིགས་དྲུག་ལྟར་ལྡེམ་ལྡེམ་བྱེད་
ཅིང་། སྐྱེ་གཟུགས་རིང་ལ་ལུས་པོ་བཟང་ནའང་། སྔར་བཞིན་མོ་དང་མཉམ་དུ་ཡོང་བའི་
ཤིང་ལས་བྱས་པའི་སྒུལ་སྟེགས་དེའི་སྟེང་དུ་ཙོག་པར་མོས། སྟེགས་བུ་དེ་ལན་མང་པོར་
བརྟན་པོར་བཟོས་ཀྱང་། ད་ནི་ལག་སྐྱོར་ཡང་གང་ཞིག་ཏུ་གཡུགས་ནས་མཐོང་ལམ་ནས་
ཡལ་ཟིན། མི་སུས་ཀྱང་མོ་ལོ་ན་ཚོད་འདི་འདྲར་བུད་ཀྱང་མཛུབ་མོ་ནུ་བའི་དགའ་ཕྱོགས་
དེ་དོར་མེད་པའི་ཆ་ལ་སྣང་འཇོག་བྱེད་ཀྱིན་མེད། མོ་ལ་གོ་སྐབས་ཤིག་ཡོད་ཚེ་རང་ཉིད་
ཁྲུས་ཁང་དུ་འཇུག་པར་སྤྲོ་བ་དང་། ཉལ་དུས་ཀྱང་ཁ་རྩིག་པའི་ཕྱོགས་སུ་འཁོར་ནས་སྡོད་
པའི་གོམས་སྲོལ་ཞིག་ཆགས་ནས་འདུག ཆར་བ་འབབ་པའི་ཕྱི་དྲོ་དེར། མོ་དང་མོའི་
གྲོགས་མོ་ཚོས་སྟོན་ཁའི་མངར་འབྲས་མེ་ཏོག་ཡོད་པའི་ཁྱམས་རིང་ནང་དུ་མེ་ཏོག་དྲུབ།
བརླན་གྱིས་བཟུང་བའི་ས་དང་ས་འབུ་ཡིས་ས་བོངས་སྤུངས་པ་མཐོང་ཐེངས་རེར། མོ་ནི་
རྒྱུན་པར་ཁ་བརྡ་གློད་ཀྱིན་ཡོད་ཡོད་ལ་དྲན་ཤེས་གཞན་དུ་འཁྱར་འགྲོ་བས། མིག་ཆུ་ཡིས་
ཚྭ་ཁུའི་བྲོ་བ་བསྣམས་ནས་ལྕེ་སྣེར་ཁྱབ་ངེས་ཡིན། མོ་ངུ་མགོ་བརྩམས་སོང་། སྔོན་ཆད་
ཚ་ལུ་མའི་ཁུ་དྭངས་དང་ལྕུམ་རྩྭ་ཡིས་མནན་ཟིན་པའི་དགའ་ཕྱོགས་ནི་སྐད་ཅིག་མའི་
ནང་སླར་ལངས་འོང་། མོས་ཡང་བསྐྱར་ས་ཟ་མགོ་བརྩམས། རེབ་ཐེངས་དང་པོ་ནི་མཚར་
ཉམས་ལ་བརྟེན་ནས་བྱས་པ་ཡིན་པས། མོས་སྐྱུགས་བྲོ་བའི་བྲོ་བ་དེ་ནི་འགུགས་ཤུགས་
འདོར་སྤྱད་ཀྱི་ཁ་ཚར་ཆེས་བཟང་བ་རང་ཡིན་པར་ཡིད་ཆེས་བྱས། མོས་དངོས་གནས་ས་
དེ་ཁ་ནང་དུ་ཡོད་པའི་ཚོར་བ་བསྲན་ཐུབ་མ་བྱུང་། འོན་ཀྱང་མོས་ཚུལ་དེ་ཡེ་ནས་མ་བོར་
བར། བར་མ་ཆད་པར་མངོན་པའི་རེ་འདོད་ཀྱི་དབང་དུ་སོང་བ་ན། སྔོན་ཆད་ཀྱི་འདོད་
རྔམ་དེ་རིམ་བཞིན་སླར་སོས་བྱུང་བར་མ་ཟད། རང་བྱུང་གཏེར་དངོས་ལ་དགའ་མོས་དང་
གདོད་མའི་ཟས་རིགས་ཀྱིས་བྱིན་པའི་ཚིམས་སྣང་ནི་བསྐྱར་སོས་བླ་ལྷག་བྱུང་སོང་ངོ་། །
མོས་ས་སྤར་བ་གང་ཁུག་མའི་ནང་བཅུག་རྗེས། ཕྱོགས་གཅིག་ནས་གྲོགས་མོ་ཚོར་ཆེས་
དཀའ་བའི་ཁབ་རྩལ་བསླབ་སྟོན་བྱེད་ཞོར། རང་གིས་དེའི་ཆེད་དུ་རྩིག་ངོས་ཀྱི་ཀ་རག་
ཟ་དོན་མེད་པའི་སྐྱེས་པ་གཞན་དག་གླེང་ལ། ཕྱོགས་གཞན་དུ་མི་ཚོས་མཉམ་བཞག་མེད་
པའི་དུས་སྐབས་སུ་ས་ཟོས་པར། སེམས་ནང་བདེ་སྐྱིད་དང་ཁོང་ཁྲོ་ཡི་ཚོར་བ་ཉོག་འཛིང་
ཆེ་བ་དེ་འཕེལ་བར་འགྱུར། ས་སྤར་མོ་དེ་ཡིས་མོར་མཚོན་ན་རང་ཉིད་སྡུག་ལ་སྦྱར་བའི་
སྐྱེས་པ་དེ་ཉིད་རྒྱང་ཐག་ཇེ་རིང་དུ་གཏོང་མ་ཐུབ་པར་དེ་ལས་ཉེ་བར་གྱུར་ཏེ། ཁོའི་རྐང་
མགོའི་ཆེས་ལེགས་པའི་ཀོ་ལྷམ་རྩི་ཅན་དེས་འཇིག་རྟེན་གཞན་དུ་སྤོས་ནས་ཁྱེར་ཡོང་
བའི་གཏེར་དངོས་ཀྱི་བྲོ་བ་མངོན་འདྲ་བྱུང་བར། མོས་དེའི་ནང་ཁོའི་ཟུངས་ཁྲག་གི་ལྗིད་
ཚད་དང་དྲོད་ཚད་ཉམས་སུ་མྱོང་ཐུབ་འདྲའི་ཚོར་བས་བརྟས། ཚོར་བ་དེ་ནི་མོའི་ཁ་ནང་
དུ་འབར་བཞིན་པ་དང་འདྲ་བར། སེམས་ནང་དུ་བདེ་དྲོད་བསམ་གྱིས་མི་ཁྱབ་པ་ཞིག་
བཞག་སོང་། ཉིན་ཞིག་གི་ཕྱི་དྲོར། ཨན་པའོ་ལུའོ་མའོ་སི་ཁོ་ཐེ་ཡིས་རྒྱུ་མེད་རྐྱེན་མེད་དུ་
དུད་ཚང་གསར་བ་དེར་ལྟ་སྐོར་བྱེད་འདོད་ཀྱི་རེ་བ་བཏོན་བྱུང་། ཨ་མཱ་ལན་ཏ་དང་ལི་པེ་
ཁ་གཉིས་ཀྱིས་གློ་རྡེག་ལ་རྟོགས་འདྲིར་ཡོང་བའི་ནང་དོན་མ་གོ་བ་ལ། གུས་བཀུར་དང་སྲ་
གཟུགས་ཀྱི་ཉམས་བསྟན་ནས་མོར་སྣེ་ལེན་ཞུས། མོ་ཚོས་མགྲོན་པོར་གཞིས་ཀ་རྒྱ་བསྐྱེད་
རྗེས་ཀྱི་རྣམ་པ་མངོན་སྟོན་བྱས་ལ། མོ་གདན་དྲངས་ནས་རང་འགུལ་རྣོ་སྦྲེང་གི་འཁྲབ་
ལེན་ལ་ཉན་དུ་བཅུག་པའི་མཚུངས་སུ། ཚ་ལུ་མའི་ཁུ་དྭངས་དང་ཀ་ར་གོར་སྲབ་ཆུང་བ་
བཅས་ཀྱང་མོར་འདྲེན་པར་མཛད། མཐུད་དེ་ཨན་པའོ་ལུའོ་ཡིས་མོ་ཚོར་སློབ་ཁྲིད་བསྡུས་
པ་ཞིག་བྱས་སོང་། དཔེར་ན་ཅི་ལྟ་བུ་ནི་གཞུང་དྲང་སྤོབས་ཆེན་ཡིན་པ་དང་། གང་འདྲ་ནི་
ཉམས་འགྱུར་བརྩེ་ལྡན་ལགས་ལ། ཡང་ཅི་ཞིག་ལ་བསམ་སྦྱོར་ཚུལ་མཐུན་ཟེར་བ་སོགས་
ཡིན་པས། དེ་གར་དུས་ཡུན་ཐུང་ངུ་ཞིག་ལ་མ་གཏོགས་ཉན་མ་ཐུབ་པའི་ཝུའུ་ཨེར་སུའོ་
ལར་བག་ཆགས་ཟབ་མོ་ཞིག་བཞག་པར་མངོན། ཆུ་ཚོད་གཉིས་ཀྱི་རྗེས་སུ། ཁ་བརྡར་རིམ་
བཞིན་བྲོ་བ་མེད་པར་ཆགས་ཙ་ན། ཨན་པའོ་ལུའོ་ཡིས་ཨ་མཱ་ལན་ཏས་མཉམ་བཞག་མེད་
པའི་དུས་ཡུན་ཐུང་ངུའི་ནང་འཕྲིན་ཡིག་ཅིག་ལི་པེ་ཁ་ཡི་ལག་ནང་དུ་བརྫངས། མོས་
ནི “གུས་པར་འོས་པའི་སྲས་མོ་ལི་པེ་ཁ་པུའུ་ཨེན་ཏིའེ་ཡ” ཞེས་པའི་ཡི་གེ་དེ་ལས་
གཞན་ཅི་ལའང་ལྟ་ཐུབ་མ་སོང་། ཡིག་གཟུགས་དེ་རང་འགུལ་སྣོ་སྦྲེང་གི་གསལ་བཤད་
ཡི་གེ་ནང་བཞིན་གྲ་དག་ཅིང་། ཚོན་སྔོན་པོས་བྲིས་སྣང་བས་ཤིན་ཏུ་མཛེས། མོས་ལམ་
སང་མཛུབ་རྩེ་ཡིས་ཡི་གེ་དེ་བལྟབས་རྗེས་བྲང་ཁུག་ནང་དུ་བཞག་པ་དང་། ཨན་པའོ་
ལུའོ་མའོ་སི་ཁོ་ཐེ་ལ་ལྟ་བའི་མིག་མདངས་སུ་བཀའ་དྲིན་ཞུ་བའི་ཉམས་ཀྱིས་ཕྱུག་པར་མ་
ཟད། ཤི་གསོན་མཉམ་གནས་ཀྱི་མནའ་ཆིངས་བཞག་འདྲའི་སྤོབས་པས་ཁྱོགས་ནས་ཡོད།
ཨན་པའོ་ལུའོ་མའོ་སི་ཁོ་ཐེ་དང་ལི་པེ་ཁ་པུའུ་ཨེན་ཏིའེ་ཡ་གཉིས་ཀྱི་བར་དུ་མཛའ་
འབྲེལ་གྱི་མྱུ་གུ་འབུས་མཚམས་ནས། ཨའོ་ལེ་ལི་ཡ་ནུའོ་ཡི་སེམས་ནང་དུ་རེ་བཞག་གི་
མེ་དཔུང་སྦར། ཁོས་ཐོག་མཐའ་བར་གསུམ་དུ་ལེ་མེ་ཏའེ་སི་དྲན་པས། རང་སེམས་ནང་
མནར་གཅོད་གང་མང་བཏང་ཡང་ཐུག་འཕྲད་ཀྱི་གོ་སྐབས་རེག་མ་བྱུང་། ཁོ་ནི་རང་གི་
ཆེས་བཟང་བའི་གྲོགས་པོ་མ་ཀོ་ནེ་ཧྥེ་ཁོ“པི་སི་པ་ལེ་དང་ཧི་ལི་ནེ་ལེ་ཏུའོ་མར་ཁོ་སི(གྲོང་
སྡེ་འཛུགས་མཁན་གྱི་བུ་སྟེ། རུས་མིང་ནི་ཨ་ཕ་དག་དང་གཅིག་མཚུངས་ཡིན)གཉིས་
དང་འགྲོགས་ནས་གྲོང་རྡལ་ནང་འཆམ་འཆམ་ལ་འགྲོ་ཐེངས་རེར། ལན་གྲངས་མང་པོར་
རེ་བཞག་གི་མིག་འོད་འཚེམ་བཟོ་ཁང་དུ་སྐོར་བར་མཛད་ཀྱང་། མོའི་ཨ་ཅེ་ཚོའི་གཟུགས་
བརྙན་ལས་ཅི་ཡང་མཐོང་མ་ཐུབ། ཨན་པའོ་ལུའོ་མའོ་སི་ཁོ་ཐེ་རང་ཁྱིམ་དུ་མངོན་པ་
ནི། ཁོ་ལ་མཚོན་ན་ཅི་ཞིག་གིས་ལུང་དུ་བསྟན་པ་དང་ཀུན་ནས་འདྲ་བ་བྱུང་། “མོ་ངེས་
པར་ཨ་ཅེ་དང་འགྲོགས་ནས་ཡོང་སྲིད།” ཨའོ་ལེ་ལི་ཡ་ནུའོ་ཡིས་སྐད་དམའ་མོས་རང་
གིས་རང་ལ་དེ་ལྟར་བཤད། “མོ་ངེས་པར་ཡོང་སྲིད།” ཁོས་གྲངས་ཀ་རྩིས་སུ་མེད་པའི་སྒོ་
ནས་དེ་ལྟར་བསྐྱར་ཟློས་བྱས་ཤིང་། རང་གི་ཡིད་ཆེས་ལ་འགྱུར་བ་གང་ཡང་མ་བཏང་། དེ་
ལྟར་ཉིན་ཞིག་གི་ཕྱི་དྲོར། ཁོས་ནི་ལག་ཤེས་བཟོ་ཁང་དུ་གསེར་ཉ་ཆུང་ངུ་ཞིག་སྒྲིག་བཟོ་
བྱེད་བཞིན་པའི་སྒང་ལ། མོས་རང་ཉིད་ཀྱི་འབོད་སྐུལ་ལ་ལན་ལྡོན་འདྲའི་ཚོར་སྣང་ཞིག་
བྱུང་སོང་། ཅང་མ་འགོར་བར། ཁོས་དངོས་གནས་བྱིས་པའི་སྐད་གདངས་འདྲེས་པའི་སྒྲ་
ཞིག་གོ་འོངས། དེ་བས་མགོ་བོ་དགྱེ་ནས་བལྟས་ཙམ་བྱས་ཚེ། རང་གི་སྙིང་དམར་པོ་ལྡིང་
མཚམས་བཞག་པ་ལྟར་དུ་གྱུར། བུ་མོ་ཆུང་ཆུང་དེས་མདོག་གློ་དམར་ཡིན་པའི་སེང་གོས་
ཀྱི་སྨད་གཡོགས་སྲབ་བུ་ཞིག་དང་ལྷམ་དཀར་པོ་བཅས་གོན་ནས་སྒོ་ཁར་ལངས་འདུག
“དེའི་ནང་དུ་སོང་མི་ཆོག ལེ་མེ་ཏའེ་སི།” བར་ཁྱམས་ནས་ཨན་པའོ་ལུའོ་མའོ་སི་ཁོ་
ཐེ་ཡི་སྐད་སྒྲ་ཁྱབ་ཡོང་། མཐུད་ནས་ཀྱང “ཁོས་དེའི་ནང་དུ་ལས་ཀ་ལས་བཞིན་ཡོད" ཟེར།
ཡིན་ནའང་ཨའོ་ལེ་ལི་ཡ་ནུའོ་ཡིས་མོས་ཨ་ཅེ་ཡི་སྐད་ཆ་ལ་ཉན་པའི་ཁོམ་གླགས་
མ་བྱིན་པར། ཁ་ནང་ལ་སྐུད་པ་ཕྲ་མོ་བརྒྱུས་ཟིན་པའི་གསེར་གྱི་ཉ་ཆུང་ངུ་དེ་འགྱོག་ཙམ་
བྱས་འཕྲལ། མོ་ལ་གཏད་ནས “ནང་དུ་ཤོག” ཅེས་སྨྲས་སོང་།
ལེ་མེ་ཏའེ་སི་ཁོའི་ཉེ་སར་བཏུད་ནས་གསེར་གྱི་ཉ་ཆུང་ངུ་དང་འབྲེལ་ཡོད་ཀྱི་གནད་
དོན་འགའ་དྲིས་བྱུང་བ་ལ། ཨའོ་ལེ་ལི་ཡ་ནུའོ་ཡིས་ལན་འདེབས་མ་ཐུབ་པར་ལུས། རྒྱུ་
མཚན་ནི་གློ་རྡེག་ཏུ་ཁོས་དབུགས་ཀྱང་གཏོང་ལེན་མ་ཐུབ་པར་བསྡད་ཡོད། ཁོ་ལ་ཆ་
བཞག་ན་དུས་གཏན་དུ་འདི་ལྟར་འདུག་ཐུབ་ན་བསམ་སྟེ། མོའི་མེ་ཏོག་ལུག་མཉེ་ལྟ་བུའི་
ཤ་ལྤགས་སྲུང་ཞིང་། རྫུལ་མདོག་གི་མིག་ཟུང་དང་ཉེ་བར་འགྲོགས་པར་མ་ཟད། ཨ་ཕ་
ཞིག་ལ་གོང་བཀུར་བྱེད་པ་ནང་བཞིན་གནད་དོན་རེ་འདྲི་དུས “སྐུ་ཞབས” ཞེས་ལན་
རེར་བོས་འགྲོ་བ་བཅས་སོ། །མེར་ཅི་ཡ་ཏེ་སི་ནི་གྲུ་ཟུར་དུ་བཞག་པའི་དཔེ་ཅོག་གི་མདུན་
དུ་ཙོག་ནས་དགྲོལ་བར་དཀའ་བའི་མཚོན་རྟགས་འབྲི་བཞིན་མཆི། ཨའོ་ལེ་ལི་ཡ་ནུའོ་
ཁོའི་སྟེང་དུ་ཞེ་སྡང་ལངས་པར་བྱེད། ཁོས་གཞན་ཅི་ཡང་མི་ནུས་པ་ལ། ལེ་མེ་ཏའེ་སིར་
གསེར་གྱི་ཉ་ཆུང་ངུ་དེ་ཁྱོད་ལ་བྱིན་ཆོག་ཅེས་བརྗོད། མོ་ནི་སྐྲག་ནས་བྱ་འཕུར་བ་ལྟར་
མགྱོགས་མྱུར་ངང་ལག་ཤེས་བཟོ་ཁང་རང་དང་བྲལ་སོང་། ཉིན་དེའི་ཕྱི་དྲོར་ཨའོ་ལེ་ལི་ཡ་
ནུའོ་ཡི་སེམས་ཀྱི་ཟབ་སར་སྦས་པའི་ངང་རིང་དེ་མེད་པར་གྱུར། སྔོན་ཆད་ཁོས་ངང་རིང་
དེར་བརྟེན་ནས་ངོ་འཕྲད་པའི་གོ་སྐབས་ལ་བསྒུགས་པ་ཡིན། ཁོར་ལས་ཀ་ལས་འདོད་
མེད་སོང་། ཁོས་བློ་སེམས་གཅིག་ཏུ་བསྒྲིམས་ནས་འབོད་པ་མང་པོ་སྒྲོགས་ཅི་ཐུབ་བྱས་
ཀྱང་། ལེ་མེ་ཏའེ་སི་ཡིས་ལན་བསློགས་མ་བྱུང་། ཁོ་མཐུད་ནས་མོའི་ཨ་ཅེ་དག་གི་འཚེམ་
བཟོ་ཁང་ནང་མོ་འཚོལ་བར་ཕྱིན་ལ། ཡང་མོ་ཚང་གི་སྒེའུ་ཁུང་སྔུན་དུ་སོང་ནས་ཀྱང་
བལྟས་པར་མཛད། ད་དུང་མོའི་ཨ་ཕའི་གཞུང་སྒྲུབ་ཁང་དུ་ཡང་བཙལ་བ་ཡིན། ཡིན་
ནའང་མོའི་གཟུགས་རིས་ཁོ་ན་ཁོའི་སེམས་ནང་ལ་ཤར་འབྲས་སུ། འཇིགས་དངངས་
བསྐྱེད་ངེས་ཀྱི་ཁེར་རྐྱང་ནི་ཡིད་ངོས་ཀུན་ཏུ་རྡོ་བ་སྤུངས་སྤུངས་བྱས་སོང་། ཁོ་དང་ལི་
པེ་ཁ་གཉིས་མགྲོན་ཁང་དུ་ཙོག་པས་དུས་ཚོད་འགའ་ལ་ཁ་རོག་གེར་བསྡད་ཅིང་། རྣ་བ་
ཟུང་གིས་རང་བྱུང་རྣོ་སྦྲེང་ལས་མཆེད་པའི་ཧྭར་ཚི་ཡི་དབྱངས་ལ་ཉན་པར་བྱེད། ལི་པེ་ཁ་
ཡིས་འདི་ལྟར་བྱེད་དོན་ནི་ཕི་ཨའེ་ཐེ་ལུའོ་ཁོ་ལིའེ་སི་ཕི་ཡིས་སྔོན་ཆད་མོ་ལ་ཇི་ལྟར་གླུ་
དབྱངས་དང་སྦྲགས་ནས་བྲོ་ལྡིང་ཚུལ་བསླབ་པ་དེ་དྲན་བཞིན་པ་དང་། ཨའོ་ལེ་ལི་ཡ་ནུའོ་
ཡིས་དེ་ལྟར་བགྱི་དོན་ནི་ཡོད་ཚད་ཅིག་སྟེ། གླུ་དབྱངས་སོགས་ཀྱང་ནང་དུ་ཐེ་བའི་ཡོད་
ཚད་ཀྱིས་ཁོར་ལེ་མེ་ཏའེ་སི་དྲན་དུ་བཅུག་པ་ཉིད་དོ། །
ཁྱིམ་ཚང་ནང་དུ་དེ་ལྟར་བརྩེ་དུངས་ཀྱི་ཁ་དབུགས་ཀྱིས་ཁེངས་སོང་། ཨའོ་ལེ་ལི་
ཡ་ནུའོ་ཡིས་དུངས་པ་ཡོངས་རྫོགས་མགོ་རྔ་མེད་པའི་སྙན་ངག་ལ་བཅོལ་མགོ་བརྩམས།
ཁོས་སྙན་ངག་དག་མེར་ཅི་ཡ་ཏེ་སིས་བྱིན་པའི་ལུག་ལྤགས་ཤོག་བུའི་ངོས་དང་། ཁྲུས་ཁང་
གི་རྩིག་ངོས། རང་གི་ལག་པའི་ཐོག་བཅས་ལ་བྲིས་པར་མ་ཟད། སྙན་ངག་རེ་རེའི་ནང་དུ་
ལེ་མེ་ཏའེ་སི་ཡི་སྤྲུལ་བསྒྱུར་གྱི་གཟུགས་རིས་མངོན་དུ་བཅུག་པ་འདི་ལྟ་སྟེ། ལེ་མེ་ཏའེ་
སི་ནི་ཕྱི་དྲོའི་དུས་ཚོད་གཉིས་པའི་སྟེང་གི་མི་རྣམས་བྱིང་རྨུགས་གཉིད་ནང་འགུགས་
པའི་མཁའ་དབུགས་ཁྲོད་དུ་འདུག་ཅེས་པའམ། ལེ་མེ་ཏའེ་སི་ནི་རྒྱ་སེའི་མེ་ཏོག་གི་སྒྲ་
མེད་ཀྱི་འབྱིན་རྔུབ་ནང་ན་ཡོད་ཟེར་བ་དང་། ལེ་མེ་ཏའེ་སི་ནི་འབུ་སྲིན་གྱིས་བྱེ་མ་ཟགས་
ཟགས་ཀྱི་སྒོ་ནས་མུག་ཟ་བྱེད་པའི་ཁྲོད་ན་སྣང་ཞེས་དང་། ལེ་མེ་ཏའེ་སི་ནི་ཞོགས་དུས་
བཟོས་པའི་སོབ་གོར་གྱི་དྲོད་རླངས་ནང་དུ་ཡོད་ཟེར་བ། ད་དུང་ལེ་མེ་ཏའེ་སི་ནི་མེད་ས་
མི་འདུག་ལ། ལེ་མེ་ཏའེ་སི་ནི་དུས་ནམ་ཡང་ཆད་པ་མེད་ཅེས་བྲིས་ཡོད་པ་རྣམས་ཡིན།
ལི་པེ་ཁ་ལ་མཚོན་ན་ཉིན་རེའི་ཕྱི་དྲོ་ཡི་དུས་ཚོད་བཞི་པའི་སྟེང་སྒེའུ་ཁུང་འགྲམ་དུ་མེ་
ཏོག་འདྲུབ་ཞོར་བརྩེ་འཕྲིན་ཡོང་བར་བསྒུག་ངེས། མོས་སྦྲག་དངོས་སྐྱེལ་མཁན་གྱི་དྲེལ་
ནི་ཉིན་བཅོ་ལྔའི་ནང་ཐེངས་གཅིག་ཡོང་བ་གསལ་བོར་རྟོགས་ནའང་། ཉི་མ་རེ་རེར་དེ་
ལྟར་བྱས་འགྲོ་སྟེ། ཁོ་ཚོས་ཉི་མ་བརྩིས་ནས་འཆུགས་ངེས་སྙམ་ཐོག ཉིན་ཆ་མི་འཚལ་
བའི་ནང་དུའང་ཡོང་བར་ལ་ཐང་མི་འདུག་སྙམ་པས་རེད། འོན་ཀྱང་དོན་དངོས་ནི་བསམ་
སར་མི་འགྲོ་གསེག་སར་འགྲོ་སྐབས་ཡོད་དེ། རེབ་གཅིག་ལ་སྔར་ནས་གཏན་ཁེལ་བྱས་
པའི་དུས་ཚོད་སླེབས་ཀྱང་དྲེལ་གྱི་གཟུགས་བརྙན་མངོན་མ་བྱུང་། ཚུལ་དེས་ལི་པེ་ཁ་ནི་
རེ་ཐག་ཆད་ནས་སྨྱོས་པ་ལྟར་གྱུར། ནམ་ཕྱེད་ལ་ཡར་ལངས་རྗེས་རང་བརླག་བགྱི་བ་ལྟར་
ལྟོགས་སྐོམ་གྱིས་བཟོད་གླགས་བྲལ་བའི་ཟོལ་དུ་སྐྱེད་མོས་ཚལ་ནང་གི་ས་སྤར་མོ་རེ་རེ་
བྱས་ནས་ཟོས་སོང་། མོར་སྡུག་བསྔལ་དང་ཁོང་ཁྲོ་ནི་འགྲན་པ་བཞིན་དུ་སྐྱེས་པས་ངུ་མགོ་
བརྩམས་པ་ལ། སྙི་མོར་བདོག་པའི་ས་སྲིན་ཏ་ལ་ལྡོད་པར་བྱེད་ཅིང་། ཡང་འབུ་ར་རའི་ཕྱི་
སྐོགས་སྲ་མོར་སོ་བཏབ་པས་སོའང་བཅགས་པའི་མཐའ་ལ། སྒྲེགས་སྐྱུགས་སོགས་བྱས་
ནས་ནམ་གསལ་སློང་མཛད། དེ་ལྟར་མོ་ནི་ཐལ་ཆེ་བའི་སྐེམ་རིད་ཀྱི་རྣམ་པར་ཆགས་པས་
འདུ་ཤེས་ཀྱང་ཉམས་ཙ་ན། ངོ་ཚ་ཅི་ཡང་མེད་པའི་གཉིད་བཤད་ཀྱིས་སེམས་དོན་ཡོད་
ཚད་ཕྱི་རུ་བྱོ། ཝུའུ་ཨེར་སུའོ་ལ་ནི་ཡ་མཚན་པར་གྱུར་ནས་མོའི་ལྭ་བ་འཇུག་སའི་སྒམ་
གྱི་ཁ་ཕྱེ་ཚེ། དེའི་ཞབས་སུ་རྒྱ་སེའི་མེ་ཏོག་གི་མདོག་ཅན་གྱི་སྐུད་པས་བསྡམས་སྣང་བའི་
འཕྲིན་ཡིག་དྲི་བཟང་གིས་ཁྱབ་པ་བཅུ་དྲུག་དང་། དཔེ་ཆ་རྙིང་བའི་བར་དུ་བཅུག་པའི་ལོ་
མ་སྐམ་པོ་དང་མེ་ཏོག་གི་འདབ་མ། ད་དུང་རེག་པ་ཙམ་གྱིས་ཐལ་བར་གྱུར་འགྲོ་བའི་ཕྱེ་
མ་ལེབ་ཀྱི་དམར་དཔེ་བཅས་གསར་རྙེད་བྱུང་།
ཨའོ་ལེ་ལི་ཡ་ནུའོ་ཁོ་ནས་ད་གཟོད་དེ་འདྲའི་ན་ཟུག་ལ་རྒྱུས་ལོན་ཐུབ་པ་ཡིན།
ཉིན་དེའི་ཕྱི་དྲོར། ཝུའུ་ཨེར་སུའོ་ལས་ལི་པེ་ཁ་རྨོངས་འཁྱར་དེའི་ཀློང་ནས་སྐྱོབ་པར་
ཚོད་ལྟ་བྱེད་བཞིན་པའི་སྒང་ལ། ཁོ་ནི་མ་ཀོ་ནེ་ཧྥེ་ཁོ.པི་སི་པ་ལེ་དང་ཧི་ལི་ནེ་ལེ་ཏུའོ་མར་
ཁོ་སི་གཉིས་དང་འགྲོགས་ཏེ་ཁ་ཐ་ལི་ནུའོ་ཡི་ཚོང་ཁང་དུ་ཕྱིན། དེ་གར་ཤིང་ཁང་བསྟར་
ཕྲེང་གཅིག་ཇེ་ཆེར་བསྐྱེད་ཟིན་ཅིང་། ནང་དུ་སྡོད་པའི་བུད་མེད་ཁེར་འདུག་ཅན་ཚོར་
མེ་ཏོག་རྙིད་འདྲའི་བྲོ་བ་ཞིག་འཐུལ་གྱིན་གདའ། ལག་སྦྲེང་རོལ་ཆ་དང་རྔ་གཙོ་བོར་
སྤྱོད་པའི་རོལ་དབྱངས་ཚོགས་པ་ཞིག་གིས་གསར་རྒོད་ཧྥོ་ལང་ཞི་སིའི་གཞས་དབྱངས་
དེ་དཀྲོལ་པར་བྱེད་དེ། ཁོར་མཚོན་ན་ལོ་དུ་མའི་རིང་ལ་མ་ཁུང་ཏོ་རུ་མངོན་མ་བྱུང་། ཁོ་
གསུམ་པོས་མངར་ཆང་འཐུང་མགོ་བརྩམས། མ་ཀོ་ནེ་ཧྥེ་ཁོ་དང་ཧི་ལི་ནེ་ལེ་ཏུའོ་གཉིས་
ཀ་ཨའོ་ལེ་ལི་ཡ་ནུའོ་དང་ན་ཚོད་མཉམ་ནའང་། ཕྱི་མ་དང་བསྡུར་ཚེ་འཇིག་རྟེན་མི་
ཆོས་མོད་པོ་རྟོགས་འདུག་པ་ལ། རེས་བསྐོར་ནས་པང་དུ་ཙོག་པར་འགྱུར་བའི་བུད་མེད་
ཚོ་དང་མཉམ་པོར་ཆང་འཐུང་བཞིན་ཡོད། དེ་དག་ལས་གསེར་སོ་མངོན་ཞིང་ཨ་ཐང་
ཆད་པའི་བཟོ་འདྲ་མངོན་པའི་བུད་མེད་ཅིག་གི་བརྩེ་བྱིལ་གྱིས་ཁོའི་ལུས་ཧྲིལ་པོ་འདར་
བར་བྱས་བྱུང་ཡང་མཐའ་མར་ཁོས་དང་ལེན་མ་བྱས། ཁོའི་ཚོར་སྣང་དུ་ཆང་ཇི་ལྟར་
འཐུང་ན་ལེ་མེ་ཏིའེ་སི་དེ་ལྟར་དྲན་པར་འགྱུར་ནའང་། དྲན་པ་ཡིས་བསྐྱེད་པའི་མནར་
གཅོད་དེ་བསྲན་ཐུབ་པར་ནུས་པ་ངེས་ཅན་ལྡན། ཁོས་ཀྱང་རང་ཉིད་ནམ་ཞིག་ལ་མཁའ་
རུ་སྤུར་བ་ཡེ་ནས་མི་རྟོགས། ཁོས་ནི་གྲོགས་པོ་དང་བུད་མེད་དེ་ཚོ་མིག་ལ་འཚེར་བའི་
འོད་སྣང་ཁྲོད་འཕུར་སྐྱོད་བྱེད་པ་མཐོང་སོང་། ལུས་ཀྱི་ལྗིད་ཚད་མེད་ལ་བོངས་ཀྱི་ཆེ་
ཆུང་ཡང་མི་འདུག ཁོ་ཚོས་བཤད་པའི་སྐད་ཆ་ནི་མཆུ་འདབ་བརྒྱུད་པར་མི་བྱེད་ལ།
གསང་བ་ལྐོག་གྱུར་གྱི་ལག་པའི་ཕྱག་རྒྱ་དང་བཞིན་གྱི་ཉམས་སྣང་ཀུན་པོ་ཕན་ཚུན་དང་
རྒྱང་བཀྱེད་ནས་འགྲོ་བཞིན་མཆི། ཁ་ཐ་ལི་ནུའོ་ཡིས་ལག་པ་གཅིག་ཁོའི་རྒྱབ་ལ་བཞག་
སྟེ “ཆུ་ཚོད་བཅུ་གཅིག་པ་བསླེབ་ལ་ཉེ” ཞེས་སྨྲས་བྱུང་། ཨའོ་ལེ་ལི་ཡ་ནུའོ་ཡིས་མགོ་
བོ་ཕྱིར་དཀྱོགས་ནས་བལྟས་པར། མཐོང་ལམ་དུ་ངོ་གདོང་མཚར་ཞིང་ཆེ་ལ་རྣ་སྟེང་དུ་
ད་དུང་ཕྱིང་བའི་མེ་ཏོག་བཙུགས་འདུག་པའི་གཟུགས་རིས་ཤིག་ཤར་ཡོང་། དེ་འབྲེལ་དུ་
ཁོའི་དྲན་ཤེས་ཉམས་སོང་། ཚུལ་དེ་ནི་ཐོག་མར་བྱུང་མྱོང་བའི་དྲན་པ་ཡལ་བའི་རྣམ་པ་
དེ་དང་ཀུན་ནས་མཚུངས། དེ་ལྟར་ཞོགས་པ་གཞན་གཅིག་གི་དུས་སུ་བསྐྱར་སོས་བྱུང་
བ་ལ། རང་ཉིད་ཆ་རྒྱུས་གཏན་ནས་མེད་པའི་ཁང་བ་ཞིག་གི་ནང་དུ་འདུག་སྟེ། གཞོགས་
ཤིག་ཏུ་ལུས་ལ་རས་ཀྱི་སྨད་གཡོགས་གོན་ཞིང་རྐང་རྗེན་ཡིན་ཐོག་སྐྲ་ལོ་ཡོངས་སུ་
གཟེངས་པའི་པི་ལར་ཐེར་ནེ་ལ་ལངས་ནས་ཡོད་པར། ལག་ཏུ་གློག་ཞུ་ཞིག་ཐོགས་ནས་
ཁོའི་ཕྱོགས་སུ་བཀར་བའི་ཚེ་ན། བཞིན་རས་སུ་རྣ་ལ་མི་འགྲོ་བའི་ཉམས་མཚར་བོ་ཞིག་
མངོན་པར་བྱེད།
“ ཨའོ་ལེ་ལི་ཡ་ནུའོ། "
ཁོ་རྐང་བ་གཉིས་ལ་བརྟེན་ནས་བརྟན་པོར་ལངས་རྗེས་མགོ་བོ་དགྱེ་བྱུང་། ཁོས་རང་
ཉིད་འདི་གར་ཇི་ལྟར་ཡོང་བ་གཏན་ནས་མི་ཤེས། ཤེས་པ་ནི་དམིགས་ཡུལ་གང་ཞིག་ཡིན་
པ་སྟེ། རྒྱུ་མཚན་ཡང་དག་གླེང་ན་རང་ཉིད་ཆུང་ངུའི་དུས་སུ་སེམས་ཀྱི་ཟབ་སར་བསྐུངས་
པའི་གསང་བ་ཞིག་དང་འབྲེལ་ཡོད་པ་རང་ངོ་། །
“ང་ནི་ཁྱེད་ལ་ཉལ་བར་བྱེད་དུ་ཡོང་བ་ཡིན།" ཁོས་དེ་ལྟར་བརྗོད།
ཁོའི་གྱོན་ཆས་ངོས་ནི་ནག་ནོག་དང་སྐྱུགས་ཤུལ་བཅས་ཀྱིས་བསླད་འདུག པི་
ལར་ཐེར་ནེ་ལ་སྐབས་དེར་བྱིས་པ་གཉིས་དང་མཉམ་པོར་འཚོ་སྡོད་བྱས་ཡོད་པས། མོས་
ཅི་ཡང་མ་དྲིས་པར་ཁོ་མལ་ཁྲིའི་མདུན་དུ་ཁྲིད་ཡོང་། མོས་རློན་པར་བཏང་བའི་སི་ཀུབ་
ཀྱི་ཁུ་བས་ཁོའི་བཞིན་རས་བཀྲུས་རྗེས། ཁོར་གྱོན་ཆས་འཕུད་རོགས་བྱས་ལ་རང་གིས་
ཀྱང་ལྭ་བ་ཡོངས་སུ་དོར་སོང་། མཐུད་ནས་སྦྲང་འགོག་ཡོལ་བ་མར་ཕབ་ནས་བྱིས་པ་ཚོ་
སད་ན་མི་རིག་པར་མཛད། མོ་སྔར་ནས་སྡོད་པར་རེ་སྒུག་བྱས་མྱོང་བའི་སྐྱེས་པ་དང་། མོ་
དང་གྱེས་ཟིན་པའི་སྐྱེས་པ། ད་དུང་ཤོན་པད་ཀྱི་རབ་རིབ་ཀྱིས་སྣེ་ཁྲིད་ཀྱང་གོལ་ལམ་དུ་
ཕྱིན་ནས་མོའི་ཁྱིམ་དུ་སླེབས་མ་ཐུབ་པའི་སྐྱེས་པ་མང་པོར་སུན་སྣང་སྐྱེས་པ་ཡིན། རེ་
སྒུག་དེ་དག་གི་ཁྲོད་དུ་མོའི་པགས་པར་གཉེར་མ་བབས་ཤིང་། ནུ་མ་ནུ་སྟོང་དུ་གྱུར་པའི་
མཚུངས་སུ། སེམས་ནང་གི་མེ་སོན་དག་ཀྱང་ཐལ་བར་གྱུར། མོས་མུན་ནག་ཁྲོད་དུ་ཨའོ་
ལེ་ལི་ཡ་ནུའོ་བཙལ་ནས་ལག་པ་ཁོའི་ཕོ་བའི་ངོས་སུ་བཞག་འཕྲལ། ཨ་མ་ཞིག་གི་གཤིས་
འཇམ་བཏེགས་ནས་བརྩེ་དྲོད་ལྡན་པར་ཁོའི་མགྲིན་པར་འོ་བྱས། “ངའི་ཉམ་ང་བའི་
གཅེས་ཕྲུག” མོས་དེ་ལྟར་དལ་ལྷོད་ལྷོད་ངང་སྨྲས་པ་ལ། ཨའོ་ལེ་ལི་ཡ་ནུའོ་ནི་དབང་
མེད་དུ་འདར་སིག་བརྒྱབ་ཡོང་། ཁོ་ནི་ལྷོད་འཇགས་ལྡན་ཞིང་གོམས་འདྲིས་ཆེ་བ་དང་།
ཡང་འགོག་ཁེགས་ཅུང་ཙམ་ཡང་མེད་པར་སྐྱོ་གདུང་གི་བྲག་འཕྲང་བརྒལ་པའི་ཚེ་ན།
གཞི་ནས་ལེ་མེ་ཏའེ་སི་ནི་ཕ་མཐའ་བྲལ་བའི་འདམ་གཞོང་ཞིག་ཡིན་པ་ངོས་ཟིན། སྣོམ་
པའི་སྐབས་ཉིད་དུ་ཡང་གཅན་གཟན་གྱི་ཕྲུ་གུ་དང་གསར་དུ་དབུར་མ་ཐག་པའི་གྱོན་
ཆས་ཀྱི་བྲོ་བ་དང་གཉིས་སུ་མི་འདུག འགག་སྒོ་དཀར་མོ་དེ་ལས་ཐར་མ་ཐག་ཁོ་ནི་ངུ་
མགོ་བརྩམས་སོང་། ཐོག་མའི་སྐབས་སུ་རང་དབང་ལ་མི་ཡོང་བའི་ངུ་སྒྲ་འགའ་རེ་ཡིན་
ལ། དེ་ནས་ཆད་མ་མཐུད་དུ་བཤུམ་པར་བྱེད། དེར་མཐུད་ནས་མིག་ཆུ་ནི་ཆུ་མིག་བརྡོལ
བ་བཞིན་དུ་ལུད་པས། ཁོའི་ཚོར་བའི་གཞི་རུ་སེམས་ཁོང་གི་སྐྱོ་ཞིང་སྡུག་པའི་འཐབ་ར་
ཡོངས་སུ་འགྱེལ་བ་ལྟར་བྱུང་། མོས་སྒུག་བཞིན་ཏེ། མཛུ་གུས་ཁོའི་སྐྲ་ལོ་ཡང་ཡང་ཕུར་
ཕུར་བྱས་ནས། ཁོའི་ལུས་པོའི་ནང་ངོས་སུ་ཆགས་པའི་འཚོ་ཐབས་མི་འདུག་སྙམ་པའི་
འདུ་ཤེས་ཀྱི་མུན་ནག་དེ་མེད་པར་བཏང་། མཐུད་ནས་པི་ལར་ཐེར་ནེ་ལ་ཡིས “མོ་ནི་
སུ་རེད” ཅེས་དྲིས་ཙ་ན། ཨའོ་ལེ་ལི་ཡ་ནུའོ་ཡིས་མ་གསང་བར་གསལ་བོར་བཤད་སོང་།
མོ་བགད་པར་མངོན། སྔོན་ཆད་ཕུག་རོན་གྱི་ཁྱུ་ཚོགས་དཀྲོག་པར་འགྱུར་བའི་དགོད་སྒྲ་
དེ་ནི་ད་ལྟ་བྱིས་པ་ཚོ་གཉིད་ལས་སློང་བའི་ཤུགས་ཀྱང་མི་འདུག “ཁྱོད་ཀྱིས་སྔོན་ལ་མོ་
གསོས་ནས་ལག་ཆགས་སུ་འཇུག་དགོས།” མོས་དེ་ལྟར་ཀུ་རེ་བརྩེས་འོངས། འོན་ཀྱང་
ཀུ་རེ་ཡི་རྒྱབ་ཕྱོགས་དེར་གཞིགས་ནས། ཨའོ་ལེ་ལི་ཡ་ནུའོ་ཡི་ཚོར་སྣང་དུ་རྒྱུས་ལོན་ཐུབ་
པར་གྱུར། ཁོ་ཁང་བ་དང་འབྲལ་བའི་དུས་སུ། འཇིག་རྟེན་མི་ཆོས་མི་ཤེས་པའི་འཚབ་སྣང་
དེ་འདོར་ཐུབ་སོང་བར་མ་ཟད། ཟླ་འགའི་རིང་ལ་ནང་སེམས་སུ་མནར་གཅོད་གཏོང་སྤྱད་
ཀྱི་ཁུར་བོ་ལྕི་མོ་དེའང་ཕོག་ཐུབ་པ་བྱུང་། དེར་བརྟེན་པི་ལར་ཐེར་ནེ་ལས་ཀྱང་ཁོ་ལ་དམ་
བཅའ་ཞིག་བཞག
“ང་སོང་ནས་བུ་མོ་དེར་བཤད་ཆོག” མོས་ད་དུང “ངས་མོ་སྡེར་མའི་ནང་བཏེགས་
ནས་ཁྱོད་ལ་བསྐྱལ་ཡོང་བའི་བར་དུ་ངང་སྒུག་བྱོས་ཤིག” ཅེས་ཀྱང་ཟེར།
མོས་དེ་ལྟར་བསྒྲུབས་ཐུབ་སོང་། ཡིན་ནའང་དུས་སྐབས་མི་ལེགས་ཏེ། ཁྱིམ་དུ་སྔར་
གྱི་ལྷིང་འཇགས་མེད་པའི་སྐབས་སུ་ཁེལ་ནས་ཡོད། ལི་པེ་ཁ་ཡི་འབོད་སྒྲ་དེ་དག་གིས་
གསང་བ་གཏན་ནས་སྲུང་མི་ཐུབ་པར་བཏང་འདུག་ལ། ཨ་མཱ་ལན་ཏས་ཀྱང་མོའི་དུངས་
པ་ཐལ་དྲགས་ཅན་དེ་རྟོགས་པས་རང་ལའང་ཚ་བ་རྒྱས་མགོ་བརྩམས། མོར་ཡང་བརྡ་
ལན་མེད་པའི་བརྩེ་དུངས་ཀྱིས་མནར་གཅོད་ཡུན་རིང་བཏང་བར་མངོན། མོས་ཀྱང་
སྔར་ནས་རང་ཉིད་ཁྲུས་ཁང་ནང་བཅུག་མྱོང་བ་དང་། དེ་གར་བརྩེ་བ་བླ་ལྷག་འཁོལ་
བའི་འཕྲིན་ཡིག་རེ་རེ་བྲིས་ཤིང་། ཡང་རེ་བ་མེད་པའི་ངར་སེམས་ལས་བྱུང་བའི་མནར་
གཅོད་ཀྱི་རྒྱ་དང་འབྲལ་སླད། འཕྲིན་ཡིག་རེ་རེ་གྱོན་ཆས་འཇོག་སའི་སྒམ་ནང་དུ་
བསྡུས། ད་ནི་ཝུའུ་ཨེར་སུའོ་ལས་དུས་མཉམ་དུ་ནད་པ་གཉིས་ལ་བདག་སྐྱོང་བྱེད་དགོས
བྱུང་བས་ཁོམ་སྐབས་ཉག་ཙམ་ཡང་མེད་པར་གྱུར། མོས་སེམས་ཤུགས་ཡོད་ཚད་སྤྱད་
ཅིང་དུས་ཡུན་རིང་བོར་འདྲི་བརྩད་བྱས་ཀྱང་། ཨ་མཱ་ལན་ཏར་ཉོབ་མདངས་ཤར་བའི་རྒྱུ་
རྐྱེན་མ་རྙེད། ཆེས་མཐའ་མར་མོའི་ཤེས་རབ་འཁྱུག་ཙམ་ངང་གྱོན་ཆས་འཇོག་སའི་སྒམ་
གྱི་ཁ་ཕྱེ་བ་ན། ནང་དུ་རྒྱ་སེའི་མེ་ཏོག་མདོག་ཅན་གྱི་སྐུད་པས་བསྡམས་པའི་འཕྲིན་ཡིག་
སྐོར་ཞིག་འདུག་པ་མཐོང་། འཕྲིན་ཡིག་ནང་དུ་ད་དུང་མེ་ཏོག་ལུག་མཉེ་ཡི་འདབ་མ་
གང་མང་བརྫངས་ཡོད་ཐོག ངོས་སུ་སྐམ་ཡག་མིན་པའི་མིག་ཆུ་གཏོར་བར་མངོན། དེ་
དག་ཡོངས་རྫོགས་ཕི་ཨའེ་ཐེ་ལུའོ་ཁོ་ལིའེ་སི་ཕིར་བྲིས་པ་ཡིན་ཏེ། ད་དུང་གཅིག་ཀྱང་
བསྐུར་ཐུབ་མེད། ཝུའུ་ཨེར་པུའོ་ལའི་མིག་མཐའ་རུ་ཁོང་ཁྲོའི་མཆི་མ་འཁྱིལ་འོངས་
པར། རང་ལ་རང་འགུལ་རྣོ་སྦྲེང་ཉོ་འདོད་བྱུང་བའི་དུས་དེར་དམོད་མོ་དྲག་ཏུ་བྱས་ཤིང་།
དེ་འཕྲལ་གཙགས་དྲུབ་སྦྱོང་བའི་སློབ་ཁྲིད་མཚམས་འཇོག་ཏུ་བཅུག་པའི་མཚུངས་
སུ། བཀའ་ཕབ་ནས་མི་ཤི་བོ་མེད་པའི་མྱ་ངན་གྱི་དུས་སུ་སླེབ་པར་བྱས་ནས། བུ་མོ་དག་
སེམས་ཤི་ཞིང་གཞན་དྲན་པ་མེད་པའི་བར་དུ་བསྐྱང་རྒྱུ་བྱས་སོང་། ཧོ་སའེ་ཨེར་ཁ་ཏིའེ་
ཨའོ་པུའོ་ཨེན་ཏིའེ་ཡས་ད་ནི་ཕི་ཨའེ་ཐེ་ལུའོ་ཁོ་ལིའེ་སི་ཕི་ལ་བཟུང་བའི་ཐོག་མའི་ལྟ་
ཚུལ་དེ་བསྒྱུར་བའི་སྟེང་ལ། ད་རུང་ཁོ་རོལ་ཆས་ཀྱི་ལྷུ་ལག་ཀུན་པོར་མཁས་པའི་ཚུལ་ལ་
ཡི་རང་བྱེད་པས། རང་ཁྱིམ་གྱི་དོན་དེ་ཚོར་ཐེ་གཏོགས་བྱེད་འདོད་ཀྱང་འབྲས་བུ་མ་སྨིན།
པི་ལར་ཐེར་ནེ་ལ་ཡིས་ཨའོ་ལེ་ལི་ཡ་ནུའོ་ལ་ལེ་མེ་ཏའེ་སིས་གཉེན་སྒྲིག་གི་གྲ་སྒྲིག་
བྱས་ཟིན་ཚུལ་བསྙད་བྱུང་བར། ཁོས་འཕྲིན་གསར་འདིས་རང་གི་ཕ་མ་ཟུང་ལ་སྐྱོ་སྡུག་
གསར་བ་བསྐྱེད་ངེས་ཚུལ་རྟོགས་པར་གྱུར། འོན་ཀྱང་ཁོས་ནི་དངོས་ཡོད་ལ་ཁ་གཏོད་
དགོས་པ་དེ་བདམས་སོང་། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་དང་ཝུའུ་ཨེར་
སུའོ་ལས་དོན་དེ་གལ་བོ་ཆེ་ལ་ནན་ཏན་གྱི་ཚུལ་གྱིས་ཁོ་མགྲོན་ཁང་ནང་ཡོང་དུ་བཅུག་
རྗེས། སྣང་མེད་སྒོས་བུ་ཡི་ཁྱབ་བསྒྲགས་དེར་ཉན་པར་མཛད། འོན་ཀྱང་མནའ་མ་གསར་
བའི་མིང་ཐོས་མ་ཐག་ཏུ་ཨ་ཕའི་ངོ་མདོག་དམར་པོར་གྱུར། “བརྩེ་དུངས་ནི་ནད་ཡམས་
རེད།” ཁོས་ཁྲོས་འཁྲུགས་རྔམ་པའི་ངང་དུ “མཛེས་ཤིང་སྤྱོད་ལམ་ཡག་པའི་སྨན་ཤར་
དེ་འདྲ་མང་པོ་ཡོད་བཞིན་དུ། ཁྱོད་ཀྱིས་བསམ་གཟས་ནས་དགྲ་བོའི་བུ་མོ་ལེན་དོན་ཅི
ཡིན” ཟེར། ཝུའུ་ཨེར་སུའོ་ལ་ཡིས་དེ་ལས་ལྡོག་པར་བུ་ཡི་བདམས་ཀར་བསྔགས་པ་
བརྗོད་བྱུང་། མོས་རང་ཉིད་ནི་མའོ་སི་ཁོ་ཐེ་ཚང་གི་བུ་མོ་བདུན་པོར་ཚོར་སྣང་བཟང་པོ་
ཡོད་ཚུལ་ཁ་ཁོག་པས་མ་གསང་བར་བཤད་རྗེས། ཡང་མོ་ཚོ་མཛེས་ཤིང་ལས་ཆོད་ཡོད་
ཐོག གཞུང་དྲང་ཡིན་ཞིང་སློབ་གསོ་མྱངས་པ་ལེགས་པས། བུ་ཡི་མིག་འོད་ལེགས་པའི་
ཆར་གཏང་རག་རབ་ཏུ་ཕུལ། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ཆུང་མའི་སྤྲོ་
སེམས་ལ་ཁ་གཏད་བཅགས་ནས་ཁས་ལེན་མཛད་ཀྱང་། ཆ་རྐྱེན་སྣ་གཅིག་གསལ་བོར་
བཏོན་འོངས། དེ་ནི་བརྗེ་རེས་བྱ་རྒྱུ་སྟེ། ལི་པེ་ཁ་ནི་ཕི་ཨའེ་ཐེ་ལུའོ་ཁོ་ལིའེ་སི་ཕི་ལ་བག་
མར་སྟེར་དགོས་སོ། །ཝུའུ་ཨེར་སུའོ་ལས་ཁོམ་གླགས་བཙལ་ནས་ཨ་མཱ་ལན་ཏ་ཁྲིད་དེ་
ཞིང་ཆེན་རིམ་པའི་གྲོང་ཁྱེར་དུ་ལྟ་སྐོར་ལ་ཕྱིན་པ་བརྒྱུད། མོ་ནི་ཕྱི་ཡི་མི་མོད་པོར་ཐུག་
འཕྲད་བྱེད་དུ་བཅུག་ནས་རང་གི་རེ་ཆད་བརྗེད་ངས་རླུང་ལ་བསྐུར་རྒྱུ་བཅས་ཡིན། ལི་པེ་
ཁ་ཡིས་མཇུག་འབྲས་དེ་ཐོས་པས། ཅང་མ་འགོར་བར་སྔར་བཞིན་བདེ་ཐང་དུ་གྱུར་སོང་
བ་ལ། མོའི་མ་འོངས་པའི་ཁྱོ་གར་སྤྲོ་བ་འབུམ་གྱིས་བརྟས་པའི་འཕྲིན་ཡིག་ཅིག་བྲིས་པ་
དང་། དེ་ནས་ཕ་མ་ཟུང་གིས་དངོས་སུ་བལྟས་རྗེས་སྦྲགས་ཁང་དུ་ཕྱིན་ནས་བསྐུར། ཨ་མཱ་
ལན་ཏས་ཐག་བཅད་དེ་དང་དུ་ལེན་རྫུ་བྱས་ཤིང་། ཚ་རྒྱས་པ་ཡང་ཡོངས་སུ་དྲག་སོང་།
ཡིན་ནའང་སེམས་ཁོང་དུ་གསང་བའི་སྒོ་ནས་དམ་བཅས་ཟིན་ཏེ། དེ་ནི་ལི་པེ་ཁ་གཉེན་
སྒྲིག་འདོད་ན་མོའི་བེམ་པོའི་སྟེང་ནས་བགོམ་དགོས་པ་རང་ངོ་། །
དེར་མཐུད་པའི་གཟའ་སྤེན་པ་ཡི་ཉིན་མོ་དེར། ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡས་ལུས་སུ་བྲོ་ཚོགས་ཀྱི་དགོང་མོ་དེར་ཐེངས་གཅིག་ལས་གོན་མ་མྱོང་བའི་
མདོག་ནག་ཅིང་རྒྱུ་འགོ་སྣམ་ལས་བྱས་པའི་ཚུལ་ལྡན་གྱོན་ཆས་དེ་བཀླུབས་ཐོག སའེ་
ལུའུ་ལུའོ་རྟགས་ཅན་གྱི་གོང་དཀྲིས་སྲ་མོ་བཅིངས་པ་དང་། རྐང་བར་གནའ་བོའི་པགས་
པས་བཟོས་པའི་ཀོ་ལྷམ་རང་གོན་ནས་ལེ་མེ་ཏིའེ་སི་མའོ་སི་ཁོ་ཐེ་ཚང་ལ་གཉེན་སློང་
དུ་ཆས། ལི་ཀྲེང་དཔོན་པོ་དང་ཁོའི་ཆུང་མས་དགའ་སྡུག་འདྲེས་མའི་ངང་དུ་ཁོར་སྣེ་
ལེན་བྱས་ཤིང་། གློ་རྡེག་ལ་ཁྱིམ་དུ་ཡོང་བའི་དམིགས་ཡུལ་གསལ་བོར་མ་རྟོགས། ཕྱིས་
སུ་ཕན་ཚུན་ཕྱོགས་གཉིས་ཀས་གཉེན་སློང་སའི་མི་འཆུགས་ཟིན་པ་ཨེ་ཡིན་སྙམ་བྱུང་།
དེ་འདྲའི་ནོར་འཛོལ་མི་ཡོང་བར་བྱ་སླད། ཕ་མ་ཟུང་གིས་ལེ་མེ་ཏའེ་སི་གཉིད་ལས་
བསླངས་འཕྲལ་པང་དུ་བཟུང་ནས་མགྲོན་ཁང་དུ་བུད་ཡོང་། བྱིས་པ་དེར་ད་རུང་གཉིད་
རྔ་དྭངས་མེད་པའི་རྣམ་པ་མངོན་ནས་ཡོད། ཕ་མ་གཉིས་ཀྱིས་མོར་གནས་ལ་འགྲོ་རྒྱུའི་
སེམས་ཐག་བཅད་པ་ཡིན་ནམ་ཞེས་དྲིས་པ་ལ། མོས་ངུ་ཞོར་དུ་ད་རུང་མུ་མཐུད་ནས་
གཉིད་འདོད་ཅེས་ལན་བཏབ་འོངས། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་མའོ་
སི་ཁོ་ཐེ་བཟའ་ཟླ་ཟུང་གི་ཐེ་ཚོམ་རྟོགས་པས། ཐད་ཀར་ཨའོ་ལེ་ལི་ཡ་ནུའོ་ཡི་སར་ཕྱིན་
ཏེ་ཡིན་མིན་དྲིས། ཁོ་ཕྱིར་ཡོང་བའི་ཚེ་ན། མའོ་སི་ཁོ་ཐེ་བཟའ་ཟླ་གཉིས་ཀྱིས་ཚུལ་ལྡན་
གྱོན་ཆས་བརྗེས་པར་མ་ཟད། ཁྱིམ་ཆས་ཀྱང་བསྐྱར་དུ་བཀོད་སྒྲིག་བྱས་སོང་བ་དང་།
བུམ་པའི་ནང་མེ་ཏོག་གསར་བ་གསབ་པའི་མཚུངས་སུ། བུ་མོ་ཆེ་བ་དྲུག་པོ་ཁྱིམ་བདག་
ཟུང་གི་གཞོགས་སུ་བསྒྲིགས་ནས་བསྒུགས་ཏེ་ཡོད། དེ་འདྲའི་ཁོར་ཡུག་ནི་དོགས་མི་བདེ་
ཞིང་། ལྭ་བའི་གོང་བས་ཀྱང་ཁོ་མི་བདེ་བར་བྱས་ཀྱང་། ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡས་རང་གི་བུས་བདམས་པ་ནི་ལེ་མེ་ཏའེ་སི་ཡིན་པ་ཁོ་ཐག་བཅད། “འདི་ལ་
གནས་ལུགས་མི་འདུག” ཐང་ཨ་པའོ་ལི་ནར་མའོ་སི་ཁོ་ཐེ་ནི་དགའ་སྣང་མ་བྱུང་བས་
ན “ང་ཚོ་ལ་ད་དུང་བུ་མོ་དྲུག་ཡོད། སུ་ཡང་གཉེན་སྒྲིག་བྱས་མེད་ཅིང་ལོ་ཚད་ཀྱང་
རན་པ་ཡིན། ཁྱེད་ཀྱི་བུ་ཕོ་རྣམ་པར་དང་ཐོག་བརྩོན་འགྲུས་ཆེ་བ་འདིའི་ཚེ་གང་གི་སྐྱ་
ཡར་འདོད་བཞིན་མཆི། འོན་ཀྱང་ཨའོ་ལེ་ལི་ཡ་ནུའོ་ཡིས་བསལ་བསལ་ནས་ད་དུང་
མལ་སའི་ནང་གཅིན་པ་ཤོར་བའི་མོ་བདམས་དོན་ཅི་ཡིན་ནམ” ཟེར། ཁོའི་ཆུང་མ་ནི་
རང་ཉིད་བདག་སྐྱོང་ཡག་པོ་བྱས་སྣང་བའི་བུད་མེད་ཅིག་སྟེ། ད་ནི་མིག་འོད་ནས་ཚུགས་
ཀ་གང་དུའང་སྐྱོ་གདུང་གི་ཆ་ཞིག་ཤར་བར། ཁྱོ་གའི་གུས་པ་མེད་པའི་སྦྱོར་བ་དེར་སུན་
འབྱིན་བྱས་སོང་། སིལ་ཁུ་འཐུངས་རྗེས་སུ། ཁོ་ཚོས་ཨའོ་ལེ་ལི་ཡ་ནུའོ་ཡི་ཐག་གཅོད་དེ་
དང་ལེན་བྱས། ཡིན་ཡང་མའོ་སི་ཁོ་ཐེ་ཡི་ཆུང་མར་རེ་བ་ཞིག་བདོག་པ་ནི་ཁེར་རྐྱང་ངང་
ཝུའུ་ཨེར་སུའོ་ལར་ཁ་བརྡ་ཞིག་བྱ་རྒྱུ་དེ་རེད། ཕྱི་མ་ནི་ཡ་མཚན་པར་གྱུར། རང་ཉིད་
སྐྱེས་པ་དག་གི་དོན་དག་ནང་ལྷུང་བར་ལེ་བདའ་གང་མང་བྱས། འོན་ཀྱང་དོན་དངོས་
སུ་བཤད་ན་མོ་སྐྲག་པ་དང་སྤྲོ་བ་གཉིས་ཀ་འཕེལ་བའི་མཚམས་སུ་བདོག་སྟེ། ཕྱི་ཉིན་མོ་
ཁོ་ཚང་ལ་སོང་བ་ཡིན། ཆུ་ཚོད་ཕྱེད་ཀའི་རྗེས་སུ། མོས་ལེ་མེ་ཏའེ་སི་ཉིད་ད་དུང་ལང་
ཚོ་ཡོངས་སུ་སྨིན་མེད་པའི་འཕྲིན་ཁྱེར་འོངས། ཨའོ་ལེ་ལི་ཡ་ནུའོ་ཡིས་དེ་ནི་བརྒལ་མི་
ཐུབ་པའི་བཀག་རྒྱ་ཞིག་མ་ཡིན་པར་བསམས་བྱུང་། ཁོ་ལ་མཚོན་ན་དུས་ཡུན་རིང་བོར་
བསྒུགས་ཟིན་ཏེ། གལ་སྲིད་ད་རུང་མུ་མཐུད་དུ་བསྒུག་དགོས་ཀྱང་སྐྱོན་མི་མངའ་བ་ལ།
བག་གསར་དེ་བྱིས་པའི་ཨ་མར་འགྱུར་ཐུབ་པའི་ལོ་ཚོད་ལ་སླེབས་པར་བསྒུག་དགོས་
ཀྱང་སྒུག་པར་ངེས་པའོ། །
སླར་སོས་བྱུང་ནས་ཅང་མ་འགོར་བའི་ལྷིང་འཇགས་དེ་ཡང་བསྐྱར་མཐོང་མེད་དུ་
གྱུར། རེབ་འདི་ནི་གཙོ་བོ་མེར་ཅི་ཡ་ཏེ་སི་འདས་པའི་རྐྱེན་གྱིས་ཡིན། མཇུག་འབྲས་འདི་
འདྲ་འབྱུང་ངེས་པ་ནི་ཀུན་པོས་ཤེས་རྟོགས་བྱུང་ཡོད་ནའང་། ཁོ་འདས་པའི་རྣམ་པ་དེ་མི་
ཚོའི་སེམས་ཀྱི་དགུ་ལའང་ཤར་དཀའ། ཁོ་ཕྱིར་ཡོང་ནས་ཟླ་འགའ་འགོར་བའི་རྗེས་སུ། གློ་
བུར་རྒ་བའི་བརྒྱུད་རིམ་ཞིག་གི་ནང་དུ་ཚུད་པ་ལ། དུས་ཡུན་རིང་བོ་མ་དགོས་པར་རྒས
ཤིང་འཁོགས་ལ་བེད་མེད་ཀྱི་བགྲེས་སོང་དག་གི་གྲས་སུ་ཚུད། བགྲེས་སོང་དེའི་རིགས་ནི་
རྣམ་ཤེས་ལྡོམ་པོ་ནང་བཞིན་ཉལ་ཁང་ནང་གོམ་འགྲོས་ལྕི་མོ་དང་བཅས་ཕར་འགྲོ་ཚུར་
འོང་བྱེད་ཅིང་། སྐད་འགྲགས་དང་བཅས་སྐྱིད་པའི་ལོ་ཟླ་དྲན་འདེད་བྱས་ཀྱང་ཁ་ཡ་བྱེད་
མཁན་སུ་ཡང་མ་བྱུང་བས། ཉིན་ཞིག་གི་ཞོགས་པའི་དུས་སུ་མལ་ཁྲིའི་སྟེང་ཤི་སོང་ཚེ་
ད་གཟོད་མི་ཚོའི་ཡིད་ལ་ཤར་འགྲོ། ཆེས་ཐོག་མར། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་
ཏིའེ་ཡ་ནི་གསར་མཚར་གྱི་དངུལ་པར་ལག་རྩལ་དང་ནུ་ཁྲ་ཏན་མ་སིའི་ལུང་བསྟན་ལ་
དགའ་བས། ནམ་རྒྱུན་ཁོར་རོགས་ཅི་ཐུབ་བྱེད། ཡིན་ནའང་དུས་ཀྱི་འགྲོས་དང་བསྟུན་
ནས་ཁོ་གཉིས་བར་དུ་བསམ་འཆར་བརྗེ་རེས་བྱེད་ཁག་པར་གྱུར་པས། ཁོས་གཞི་ནས་
བགྲེས་པོ་དེ་ཁེར་རྐྱང་དུ་དོར་སོང་། ཁོའི་རྣ་དབང་དང་མིག་དབང་གཉིས་ཀ་ཉམས་རྒུད་
དུ་འགྲོ་བཞིན་འདུག་པ་ལ། ཁ་བརྡ་བྱེད་རོགས་ནི་ཁོས་མིའི་རིགས་ཀྱི་ཆེས་ཐོག་མའི་
ལོ་རྒྱུས་སྟེང་ངོ་ཤེས་པའི་མི་སྣ་དང་འཆུགས་ནས་བགྱི་བར་བྱེད་པ་དང་། ཡང་མི་གཞན་
ལ་ལན་འདེབས་དུས་སྐད་རིགས་སྣ་ཚོགས་བསྲེས་ངེས་སོ། །ཉིན་ཞིག་ཁོས་མཚན་མོར་
མལ་ཁྲིའི་འགྲམ་གྱི་ཆུ་བླུགས་པའི་ཕོར་བའི་ནང་བཞག་པའི་སོ་རྫུན་མ་གོན་རྒྱུ་བརྗེད་ཙ་
ན། མཚམས་དེ་ནས་བཟུང་ནམ་ཡང་གོན་པར་མི་བྱེད། ཝུའུ་ཨེ་སུའོ་ལས་གཞིས་ཀ་རྒྱ་
བསྐྱེད་པའི་སྐབས་སུ། ཆེད་དུ་ཁོ་ལ་ཁང་བ་ཞིག་ལས་སོང་། དེ་ནི་ཨའོ་ལེ་ལི་ཡ་ནུའོ་ཡི་
ལག་ཤེས་བཟོ་ཁང་དང་འབྲེལ་ནས་འདུག་པས། ཁྱིམ་གྱི་བྲེལ་ཟིང་དང་འུར་སྒྲ་ལ་རྒྱང་
བཀྱེད་དེ་ཡོད་ཅིང་། ཁང་བ་དེར་མཚོན་ན་ད་དུང་ཉི་འོད་འཕྲོས་པ་ལེགས་པའི་སྒེའུ་ཁུང་
ཞིག་དང་དཔེ་སྒྲོམ་ཞིག་ཀྱང་བཀོད་སྒྲིག་གང་བཟང་བྱས་པར་མངོན། མོས་དངོས་སུ་ཟུར་
ཁ་འབུ་ཡིས་ཟོས་པའི་དཔེ་དེབ་དང་། དགྲོལ་བར་དཀའ་བའི་མཚོན་རྟགས་མང་པོ་བྲིས་
སྣང་བའི་ཤོག་སྲབ། ད་དུང་སོ་རྫུན་མ་འཇོག་སའི་ཕོར་བ་བཅས་སོ་སོར་དཔེ་སྒྲོམ་ནང་
དུ་བཞག་སོང་། རྗེས་སུ་ཕོར་བ་དེའི་ནང་ནས་ཆུ་སྐྱེས་སྐྱེ་དངོས་རེ་སྐྱེས་པའི་མཚུངས་
སུ་མེ་ཏོག་ཆུང་ངུ་ཞིག་ཀྱང་བཞད་ཟིན། མེར་ཅི་ཡ་ཏེ་སི་ཁོ་ཁང་བ་གསར་བ་དེར་ཤིན་
ཏུ་དགའ་བཞིན་པ་དང་འདྲ་བ་ལ། མཚམས་དེ་ནས་བཟུང་ཁང་བའི་སྒོར་ཡོང་བ་ཞིག་
མཐོང་རྒྱུ་མེད་པའི་ཁར། ཟ་ཁང་ནང་དུའང་ཁོའི་གཟུགས་བརྙན་རིག་ཐབས་བྲལ་ལོ། །ཁོ་
ནི་ལན་རེར་ཨའོ་ལེ་ལི་ཡ་ནུའོ་ཡི་ཁང་བའི་ནང་འགྲོ་བར་བྱེད་དེ། འགྲོ་ཐེངས་རེར་དུས་
ཚོད་འགའ་ལ་བསྡད་བྱུང་བ་དང་། ལག་ཏུ་བཟུང་བའི་ལུག་ལྤགས་ཤོག་བུའི་ངོས་སུ་གབ་
ཚིག་དང་འདྲ་བའི་ཡི་གེ་འབྲི་བ་ཡིན། ཤོག་བུ་དེ་ནི་སྐམ་ཤས་ཆེ་བའི་རྒྱུ་ཆས་བཟོས་པ་
འདྲ་སྟེ། རྩེག་རིམ་མང་བའི་སོབ་གོར་དང་འདྲ་བར་གས་ཀ་བདོག ཁོས་ནི་གནས་དེ་
རུ་པི་ཞི་ཐ་ཞི་ཝུང་གིས་ཉིན་རེར་ཐེངས་གཉིས་ལ་བསྐྱལ་ཡོང་བའི་ཟ་མ་དེ་ཟོས་སོང་།
ཡིན་ནའང་ཆེས་མཐའ་མའི་ཉིན་དེ་དག་ནང་ཟས་ཟ་བའི་ཡི་ག་མེད་པས། ཚལ་རྐྱང་རྐྱང་
བཞེས་ཏེ་འཚོ་སྡོད་བྱས། ཅང་མ་འགོར་བར་ཁོ་ལ་དཀར་ཟས་ཅན་གྱི་ཚུགས་ཀ་དེ་མངོན་
པར་གྱུར། ཁོའི་སྐྱི་ལྤགས་ངོས་ནི་སྙི་མོར་ཆགས་པའི་སྔོ་དྲེག་རིམ་པ་ཞིག་གིས་བཀབ་བྱུང་
སྟེ། དུས་ཚིགས་ཀྱི་དབྱེ་བ་མེད་པར་ལུས་དང་མི་འབྲལ་བར་གོན་པའི་ཁན་སྦྱར་དེ་དང་
ཕལ་ཆེར་འདྲ་ལ། དབུགས་འབྱིན་རྔུབ་ཀྱི་ཐད་དུའང་སྲོག་ཆགས་གཉིད་པའི་དུས་ནང་
མཆེད་པའི་དྲི་མ་ཁ་བོ་རང་མཆེད་འགྲོ། ཨའོ་ལེ་ལི་ཡ་ནུའོ་ཡིས་མཐའ་མའི་དུས་ནང་
ཁོ་ཡོད་པ་བརྗེད་ཟིན་ཏེ། རང་ཉིད་ཀྱི་སྙན་ངག་རྩོམ་པའི་ནང་དུ་མགོ་འཁོར་ནས་འདུག
ཡིན་ནའང་རེབ་གཅིག་ལ་ཁོས་སྐད་དམའ་མོར་ཁེར་ལབ་བྱེད་པའི་ཚིག་འགའ་རེའི་
ནང་དོན་གོ་འདྲའི་ཚོར་སྣང་བྱུང་བས་ཁོ་ལ་ཡིད་འཇོག་བྱས་སོང་། མ་གཞིར་ཁོའི་སྐད་
ཆའི་ནང་གོ་བ་ལེན་ཐུབ་པ་ནི་ཐོ་བས་རྡེག་པ་དང་འདྲ་བར་མཚམས་མ་ཆད་པའི་ངང་
དུ “གཉིས་དབྱེ་ཐིག གཉིས་དབྱེ་ཐིག གཉིས་དབྱེ་ཐིག" ཅེས་པའི་མིང་ཚིག་དེ
དང་། ད་དུང "ཡ་ལི་ཧྲན་ཏ.ཧྥེང‘ཧུང་པོ" ’ཞེས་པའི་མིང་ཞིག་ཀྱང་ཟློ་བ་ཡིན། ཨེར་
ཁ་ཏིའེ་ཨའོ་ཡིས་ཨའོ་ལེ་ལི་ཡ་ནུའོ་ལ་གསེར་དངུལ་ཆས་ཀྱི་ལས་ཀར་རོགས་བྱེད་མགོ་
རྩོམ་པའི་དུས་སུ་ཁོ་དང་ཁ་རོག་གེར་ཉེ་བཅར་བྱེད་འདོད། མེར་ཅི་ཡ་ཏེ་སིས་ཧུར་བརྩོན
དེར་ལན་བྱིན་སོང་། དུས་ལ་ངེས་མེད་ཀྱིས་དངོས་ཡོད་དང་འབྲེལ་བ་ཡེ་མི་སྣང་བའི་ཁ་
སི་ཏིའེ་ལེ་ཡའི་སྐད་ཁོ་ན་བརྒྱབ་འོངས། ཉིན་ཞིག་གི་ཕྱི་དྲོར། ཁོ་ནི་གློ་རྡེག་ལ་སྤྲོ་སེམས་
གཅིག་བསྡུའི་ཚུལ་གྱིས་རྣམ་རིག་མེ་ལྟར་འབར་བར་གྱུར། ལོ་མང་པོའི་རྗེས་སུ། སྲོག་
གཅོད་རུ་ཁག་ལ་གདོང་གཏད་དུས། ཨེར་ཁ་ཏིའེ་ཨའོ་ཡིས་མེར་ཅི་ཡ་ཏེ་སིས་ཁོར་གོ་བ་
མི་ལོན་པའི་ཡི་གེ་མངའ་བའི་ཤོག་བུ་རེ་རེ་སྒྲོག་འདོན་བྱེད་དུས་ཀྱི་འདར་སིག་དེ་དྲན་
ངོགས་སུ་འཁོར་ངེས། ཁོས་ཉན་པར་ནང་དོན་མི་གོ་ནའང་། བརྟན་བརྗིད་ཀྱི་དབྱངས་རྟ་
ནི་སྒྲ་འཛིན་གྱི་གཞི་རུ་ཆོས་དཔོན་གྱིས་བསྒྲགས་གཏམ་སྤེལ་སྐབས་ཀྱི་འདོན་དབྱངས་
དང་གཉིས་སུ་མེད། མཐུད་དེ་ཁོས་དུས་ཡུན་རིང་བོ་འགོར་བའི་རྗེས་སུ་གཞི་ནས་ཆེས་
ཐོག་མའི་འཛུམ་བག་དེ་གྲོལ་ཞིང་། སི་ཕེན་གྱི་སྐད་དུ “ང་འདས་པའི་རྗེས་སུ། ངའི་ཁང་
བའི་ནང་ཉིན་གསུམ་ལ་རྔུལ་ཆུ་སྐོལ་རོགས་མཛོད” ཟེར། ཨེར་ཁ་ཏིའེ་ཨའོ་ཡིས་སྐད་
ཆ་དེ་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡར་བརྗོད་པར། ཕྱི་མས་དེ་ལས་བྱེ་བྲག་
གི་འཕྲིན་གསར་ཐོབ་པའི་ཚོད་ལྟ་བྱས་ཚེ། ཕྱིར་ཚིག་རྐང་གཅིག་ཐོབ་ཡོང་བ་ནི “ང་
ཕྱིར་མི་ལྡོག་པའི་སར་སླེབས་ཟིན” ཅེས་པ་རང་ཡིན། མེར་ཅི་ཡ་ཏེ་སི་ཡི་དབུགས་ཀྱི་
འབྱིན་རྔུབ་ལ་དྲི་མ་ཁ་མོ་འབྱུང་ཐེངས་རེར། ཨེར་ཁ་ཏིའེ་ཨའོ་ཡིས་གཟའ་ཕུར་བུའི་སྔ་
དྲོར་ཁོ་ཁྲིད་དེ་གཙང་བོའི་ནང་ཁྲུས་བྱེད་དུ་འཇུག ཁོ་བལྟས་ཡོང་ན་ཇེ་བཟང་ལ་རབ་
ཅིག་ཕྱིན་འདུག གྱོན་ཆས་འཕུད་རྗེས་སུ་ཁོ་ནི་ན་གཞོན་ཚོ་དང་མཉམ་པོར་ཆུ་ནང་དུ་
མི་ཞུགས་ཏེ། རང་གི་གསང་མཚར་གྱི་ཁ་ཕྱོགས་འབེལ་བོར་བརྟེན་ནས་ཟབ་ཅིང་ཉེན་ཁ་
ཆེ་བའི་གནས་དག་བསྐོར་ནས་བུད་འགྲོ། “ང་ཚོ་ནི་ཆུ་ཡིས་ལས་པ་ཡིན།” ཐེངས་ཤིག་
ཁོས་དེ་བཞིན་བཤད་སོང་། འདི་ལྟར་དུས་ཡུན་རིང་བོ་ཞིག་འགོར་བར། མི་སུས་ཀྱང་ཁོ་
ཁྱིམ་ནང་དུ་མཐོང་མ་བྱུང༌། ཁོས་སེམས་པ་སྐྱོམ་པའི་ངང་མཚན་མོ་དེར་ཧུར་བརྩོན་ཆེན
པོས་རང་འགུལ་རྣོ་སྦྲེང་ཞིག་གསོ་བྱེད་པ་དང་། ཡང་རང་གི་མཆན་འོག་ཏུ་ལག་ཕྱིས་
ཀྱིས་ལེགས་པོར་བཏུམས་པའི་ཅ་ལ་པ་སྡོང་འབྲས་ཀྱི་ཤུན་སྐོགས་ནས་བཟོས་པའི་ཐོམ་
བུ་དང་ཡེ་སྣུམ་འདག་རྫས་བཙིར་ནས་ཨེར་ཁ་ཏིའེ་ཨའོ་དང་འགྲོགས་ཏེ་གཙང་བོའི་ནང་
ཁྲུས་བྱེད་དུ་འགྲོ་བའི་སྐབས་སུ་མཐོང་ཐུབ། གཟའ་ཕུར་བུའི་ཉིན་ཞིག་ལ། ཁོ་གཙང་བོའི་
འགྲམ་དུ་འགྲོ་བར་སྐུལ་བའི་སྔོན་ཏག་ཏག་དེར། ཨའོ་ལེ་ལི་ཡ་ནུའོ་ཡིས་ཁོས “ང་ལ་ཚ་
བའི་ནད་བྱུང་སྟེ་སིང་ཀ་ཕོར་གྱི་བྱེ་གླིང་དུ་འདས་ཟིན” ཅེས་བརྗོད་པ་ཐོས། ཉིན་དེར་
ཁོ་ནི་ཆུ་ནང་ཞུགས་དུས་ལམ་འཛོལ་སོང་། ཕྱི་ཉིན་གྱི་ཞོགས་པར་གཞི་ནས་གཙང་བོའི་
སྨད་རྒྱུད་ཀྱི་ལེ་བར་འགའི་ས་རུ་རྙེད། བེམ་པོ་ནི་གཏིང་ཟབ་རྒྱུ་མེད་ཅིང་འོད་ལམ་ལམ་
འཚེར་བའི་ཁུགས་པ་ཞིག་གི་ནང་དུ་འདུག་ཅིང་། ཁེར་རྐྱང་གི་བྱ་རྒོད་གཅིག་ཁོའི་ཕོ་
བའི་སྟེང་བབས་ནས་ཡོད། ཝུའུ་ཨེར་སུའོ་ལའི་ངུ་ཚུལ་ནི་རང་གི་ཕ་རྒན་འདས་དུས་ལས་
ཀྱང་སེམས་སྐྱོ་བ་ཞིག་རེད། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་མོའི་འཇིགས་
རུང་གི་ངོ་རྒོལ་ཡང་དང་ལེན་མ་བྱས་པར་ཁོ་དུར་དུ་མ་སྦས། “ཁོ་དུས་ནམ་ཡང་འཆི་
རྒྱུ་མེད།” ཁོས་དེར་མཐུད་ནས་ཀྱང “ཁོ་རང་ཉིད་ཀྱིས་ཕྱིར་གསོན་པའི་སྡེབ་ཁ་བྱིན་
ཚར” ཞེས་ལབ་སོང་། ཁོས་བསྐྱར་དུ་གཡུགས་ནས་ཡུན་རིང་འགོར་བའི་གསེར་བཞུ་
ཐབ་ཀའི་ནང་མེ་བུས་ཤིང་། སྟེང་དུ་རྔུལ་ཆུས་གང་བའི་ཟངས་པ་བསྐྱོན་ནས་གདུ་རུ་
བཅུག གཞོགས་སུ་ཡོད་པའི་བེམ་རོའི་སྟེང་རིམ་བཞིན་སྔོ་མདོག་གི་ཆུ་བུར་བརྡོལ་འོངས།
ཐང་ཨ་པའོ་ལི་ནར་མའོ་སེ་ཁོ་ཐེ་ཡིས་སྤོབས་པ་ཆེར་བསྐྱེད་ཀྱིས་ཆུ་ནང་དུ་ནུབ་ནས་ཤི་
བའི་མི་དེ་མྱུར་དུ་དུར་སྦ་མ་བྱས་ཚེ། ཐུན་མོང་གི་གཙང་སྦྲར་གནོད་ངེས་ཞེས་གསལ་
འདེབས་མཛད། “ཅི་ཞིག་གི་སྐད་ཆ་ཡིན་ནམ། ཁོ་གཏན་ནས་ཤི་མེད།"” ཧོ་སའེ་ཨེར་ཁ་
ཏིའེ་ཨའོ་པུའུ་ཨེན་ཏིའེ་ཡས་དེ་ལྟར་ལན་ལྡོན་བྱུང་། དུ་བདུགས་བྱས་འདྲའི་རྔུལ་ཆུ་རྒྱུན་
མཐུད་ངང་གདུ་རུ་བཅུག་སྟེ་ཆུ་ཚོད་བདུན་ཅུ་དོན་གཉིས་འགོར་ཙ་ན། བེམ་རོའི་སྟེང་དུ
སྔོ་ནག་ནི་མེ་ཏོག་གས་མགོ་བརྩམས་ཤིང་། གས་སྒྲ་གསལ་ལ་མི་གསལ་བ་གྲག་པ་དང་སྦྲེལ་
ཏེ་ཁྱིམ་ནང་དྲི་ངན་གྱིས་ཁྱབ་པར་མངོན། དེ་འདྲའི་དུས་སུ་སླེབས་ཚེ་ཁོ་གཞི་ནས་དུར་དུ་
སྦ་བར་ཡིད་འཐད་པར་གྱུར། ཡིན་ནའང་དོན་དག་མྱུར་དུ་བསྒྲུབ་རྒྱུ་དང་ལེན་མ་བྱས་ཏེ།
རྒྱ་ཆེ་བའི་གུས་རྣམ་གྱིས་མ་ཁུང་ཏོ་ལ་ཆེས་བཀའ་དྲིན་ཆེ་བའི་མི་དེ་གཙིགས་སུ་བཟུང་།
འདི་ནི་གྲོང་རྡལ་ནང་ཐོག་དང་པོར་དུར་སྦ་ལ་ཞུགས་པའི་མི་གྲངས་ཆེས་མང་པོ་དེ་ཡིན།
དུས་རབས་གཅིག་འགོར་རྗེས་ཀྱི་ཨ་མ་ཆེ་བ་ཀོ་ལན་ཏེ་ཡི་དུར་སྦ་ནི་འདི་དང་བསྐྲུན་
པར་ནུས་སོ། །ཁོ་ཚོས་བགྲེས་སོང་དེ་ཉིད་སྤྱིའི་དུར་སའི་དཀྱིལ་དབུས་སུ་སྟོང་བར་བསྐྱུར་
ནས་ཡོད་པའི་ས་སྟོང་དེར་སྦས་ཤིང་། མདུན་དུ་དུར་བྱང་ཞིག་བསླངས་ཐོག ངོས་སུ་ཁོ་
ཚོས་ཁོའི་གནས་ཚུལ་ཏིལ་ཙམ་ཤེས་པ་དེ་ཟབ་མོས་བརྐོས་སོང་། མེར་ཅི་ཡ་ཏེ་སི། ཁོ་ཚོས་
འདས་པོ་དེར་ཉིན་ཞག་དགུའི་རིང་སྐུ་ཕུང་བསྲུངས། མི་ཀུན་པོ་ལྷས་རའི་ནང་འཛོམས་
ནས་ཚིག་ཇ་འཐུང་བ་དང་། རྩེད་མཚར་ལབ་པ། ཤོན་པད་རྩེ་བ་བཅས་ཀྱིས་དུས་འདའ་
བར་བྱས། ཨ་མཱ་ལན་ཏས་ཉོག་འཛིང་ཆེ་བའི་གོ་སྐབས་དེ་དམ་འཛིན་གྱིས་ཕི་ཨའེ་ཐེ་
ལུའོ་ཁོ་ལིའེ་སི་ཕི་ལ་རང་གི་བརྩེ་དུངས་མངོན་པར་བྱས་མོད། ཕྱི་མར་མཚོན་ན་གཟའ་
འཁོར་འགའི་སྔོན་ནས་ལི་པེ་ཁ་དང་གཉེན་སྒྲིག་གཏན་དུ་ཁེལ་བར་མ་ཟད། གནས་དེ་
གར་རོལ་ཆས་དང་འགུལ་ཤུགས་རྒྱུ་མ་སྤྲད་པའི་རྩེད་ཆས་བཙོང་སའི་ཚོང་ཁང་ཞིག་ཕྱེ་
ཟིན། ས་དེ་ནི་སྔོན་ཆད་ཨ་རབ་པ་ཚོ་རྒྱུན་དུ་འགྲོ་འོང་བྱེད་ཅིང་། ཡང་རིན་གོང་དམའ་
བའི་རྩེད་ཆས་དག་གིས་ནེ་ཙོ་རྡོ་རྗེ་བརྗེ་བར་བྱེད་ས་སྟེ། མི་རྣམས་ཀྱིས་གོམས་ལོབས་ལྟར་
ཐུར་ཁེ་པའི་སྲང་ཆེན་དུ་འབོད་པ་རང་རེད། དབྱི་ཐ་ལི་པའི་མགོའི་འོད་འཁྱུག་པའི་སྐྲ་ལོར་
བུད་མེད་ཚོས་དུངས་པ་གནོན་མི་ཐུབ་པའི་ཚུལ་དུ་བསྔགས་བརྗོད་བྱེད་པར་འགྱུར། འོན་
ཀྱང་ཁོའི་ཚོར་སྣང་དུ་ཨ་མཱ་ལན་ཏ་ནི་རང་འདོད་ཅན་གྱི་བུ་མོ་ཆུང་ཆུང་ཞིག་ལགས་པས།
མོའི་སྐད་ཆ་ནི་བདེན་པར་གཏན་ནས་མ་བཟུང་།
“ང་ལ་ནུ་བོ་ཞིག་ཡོད།” ཁོས་མོར “ཁོ་མྱུར་དུ་ཚོང་ཁང་ནང་ཡོང་ནས་ང་ལ་
རོགས་བྱེད་རྒྱུ་རེད” ཅེས་སྨྲས་བྱུང་།
ཨ་མཱ་ལན་ཏའི་སེམས་ནང་དུ་རང་ལ་དམའ་འབེབས་བྱས་སོང་སྙམ་པས། རུས་རྐང་
དུ་ཟུག་པའི་ཁོང་ཁྲོ་ཡི་ཉམས་དང་བཅས་ཕི་ཨའེ་ཐི་ལུའོ་ཁོ་ལིའེ་སི་ཕི་ལ། རང་གིས་
སེམས་ཐག་བཅད་ནས་ཨ་ཅེ་ཡི་གཉེན་སྒྲིག་འགོག་བསམ་པ་སྟེ། བེམ་པོ་སྒོ་ལམ་དུ་བཞག་
ཀྱང་འགྱོད་པ་ཏིལ་ཙམ་ཡང་མེད་ཅེས་བཤད་པར་མངོན། དབྱི་ཐ་ལི་པ་ནི་དེ་འདྲའི་བླ་
འདར་བར་འགྱུར་བའི་འཇིགས་སྐུལ་གྱིས་འཁུམས་པར་བཏང་བར། སེམས་ཁོང་དུ་སྦེད་
ཐབས་མ་བྱུང་བས་དེའི་མུར་ལི་པེ་ཁ་ལ་བརྗོད་པར་མཛད། དེར་བརྟེན། ཝུའུ་ཨེར་སུའོ་
ལ་ཡི་ལས་བྲེལ་དབང་གིས་ཕྱི་ནུར་བྱས་པའི་འགྲུལ་བཞུད་དེ། ད་ནི་གཟའ་འཁོར་གཅིག་
གི་ནང་བཀོད་སྒྲིག་ཚགས་སུ་ཆུད་པར་བྱུང་སོང་། ཨ་མཱ་ལན་ཏས་ཐག་གཅོད་དེར་ངོ་རྒོལ་
མ་བྱས། འོན་ཀྱང་ལི་པེ་ཁ་ལ་འོ་མཛད་ནས་གྱེས་ཁ་མ་དེར། མོའི་རྣ་འགྲམ་ལ་གཏད་དེ་
སྐད་དམའ་མོས “ཁྱོད་ཀྱིས་རྨི་ལམ་མ་རྨི་ཞིག ང་བདའ་ནས་གནམ་མཐའ་རུ་འཕངས་
ཀྱང་། ངས་ཐབས་བཀོད་འཐེན་ནས་ཁྱོད་གཉེན་སྒྲིག་ས་མི་འགྲོ་བ་ཞིག་ཏུ་གཏོང་རྒྱུ་ཡིན།
གལ་ཏེ་ཁྱོད་གསོད་དགོས་ཀྱང་ངས་ཁ་ཡ་མི་བྱེད” ཟེར།
ཝུའུ་ཨེར་སུའོ་ལ་ཁྱིམ་དང་བྲལ་བ་ལས་གཞན། མེར་ཅི་ཡ་ཏེ་སི་གཟུགས་མེད་ངང་
གནས་པ་སྟེ། ཁོ་ནི་མུ་མཐུད་དུ་གྲག་འགུལ་མེད་པར་ཁང་བའི་ནང་རྒྱུ་བཞིན་ཡོད། དེ་
དག་གིས་ཁྱིམ་གྱི་ཕྱི་ནང་ཀུན་གློ་བུར་ཇེ་ཆེར་སོང་འདྲའི་སྣང་བ་བྱུང་། ལི་པེ་ཁ་ཡིས་
དུས་རྒྱུན་གྱི་ཁྱིམ་ལས་ཕྲག་ཏུ་བསྣམས་པ་དང་། དབྱིན་ཏི་ཨན་གྱི་བུད་མེད་དེས་སོབ་གོར་
ཁང་བར་དོ་དམ་བྱེད་མགོ་བརྩམས། ས་སྲོས་ཀྱི་དུས་སྐབས་སླེབས་ཐེངས་རེར། ཕི་ཨའེ་
ཐེ་ལུའོ་ཁོ་ལིའེ་སི་ཕི་ནི་ཞུས་ཡུས་རྩྭ་ཡི་དྲི་བསུང་དང་བསྡོངས་ནས་ཡོང་ངེས་ཤིང་། ཡོང་
ཐེངས་རེར་རྩེད་ཆས་རིགས་ཤིག་ལེགས་སྐྱེས་སུ་བསྟབས་འགྲོ། ཁོའི་མ་འོངས་པའི་ཆུང་
མ་དེས་ནམ་ཡང་མགྲོན་ཁང་དུ་ཁོ་ལ་སྣེ་ལེན་བྱེད་དེ། སྒོ་དང་སྒེའུ་ཁུང་ཡོངས་རྫོགས་
ཕྱེ་ནས་མི་ཁ་བཟློག་ཐབས་ལ་འབད་ངེས་རེད། དོགས་འཛེམ་དེ་ནི་ལྷག་མ་ཞིག་སྟེ། རྒྱུ་
མཚན་བཤད་ན་དབྱི་ཐ་ལི་པས་རང་ཉིད་དྲང་བདེན་བློས་ཐུབ་ཅན་ཡིན་ཚུལ་སྦྱོར་བ་ལས་
བསྟན་ཟིན་ཏེ། མོ་ནི་ལོ་དེའི་ནང་རང་གི་ཆུང་མར་འགྱུར་ངེས་པ་གདོན་མི་ཟ་ནའང་། ད་
རག་བར་བུ་མོའི་ལག་པར་ཡང་རེག་མ་མྱོང་བས་ཡིན། དེ་ལྟར་རྒྱུ་མགྲོན་མཆོག་གིས་ཁྱིམ་
ནང་དུ་ཁྱད་མཚར་གྱི་རྩེད་ཆས་མང་པོས་གང་དུ་བཅུག རྩེད་ཆས་ནང་རྒྱུད་སྤྲོད་བྱས་
མ་ཐག་བྲོ་ཡི་སྟངས་སྟབས་ངོམས་འགྲོ་བའི་མཛེས་མ་དང་། དབྱངས་བརྒྱད་འབྱིན་པའི་
སྒྲོམ་བུ། རྒྱུག་པར་བྱེད་པའི་རྟ་མཆོག ཐུན་མིན་ལུས་རྩལ་ངོམས་པའི་སྤྲེའུ། རྔ་རྡུང་བའི་
ཨ་ཙ་ར། མི་དག་མཚར་བར་བཟོ་བའི་འཕྲུལ་ཆས་རིགས་ཀྱི་སྲོག་ཆགས་བཅས་འདུག་པ་
ཡིན། དབྱི་ཐ་ལི་པས་ཁྱེར་ཡོང་བའི་རྩེད་ཆས་དེ་དག་གིས་ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡས་མེར་ཅི་ཡ་ཏེ་སི་འདས་པར་མྱ་ངན་ཞུ་བའི་སྡུག་མུན་ཇི་སྙེད་ཕྱོགས་སུ་
བདས་པས། ཁོ་ནི་ཡང་བསྐྱར་འདས་པའི་དུས་ནང་གསེར་བཞུ་བའི་ལག་རྩལ་ལ་དཔྱད་
ཞིབ་བགྱི་བའི་དུས་སྐབས་དེའི་ནང་ཞུགས། དེ་བས་ད་ལྟ་བགྲེས་པོ་ཁོ་ནི་བྲང་ཁ་གཤགས་
ཤིང་རྒྱུ་མ་ལུག་པའི་སྲོག་ཆགས་དང་། འཕྲུལ་ཆས་ཀྱི་ལྷུ་ལག་ཕྱོགས་བརྒྱད་དུ་སྤུངས་
པའི་ལྷ་ཡུལ་དུ་འཚོ་བཞིན་པ་ལ། དུས་ཚོད་ཀྱི་རྩ་བའི་རིགས་པ་སྤྱད་ནས་རྒྱུན་འགུལ་
མ་ལག་ཆ་ཚང་བ་ཞིག་ཇུས་འགོད་བྱ་རྒྱུ་ཚོད་ལྟ་བྱས་པ་བརྒྱུད། རྩེད་ཆས་ཀུན་པོ་འཐུས་
ཚང་དུ་ཡོང་བར་འབད་པར་བྱེད། ཨའོ་ལེ་ལི་ཡ་ནུའོ་ལ་མཚོན་ན་ད་ནི་ལས་ཀ་གཞན་
ལས་འདོད་མེད་དེ། ཆེད་དུ་ལེ་མེ་ཏའེ་སིར་འབྲི་ཀློག་ཁྲིད་སྟོན་གྱི་ལས་ཁོ་ན་གཉེར། ཐོག་
མའི་དུས་སུ་བུ་མོ་ཆུང་བ་དེ་ཉིད་རང་གི་བྱིས་པའི་རྩེད་ཆས་དེ་དག་དང་མཉམ་པོར་རྩེ་
འདོད་མོད། ཡོད་ཚད་ཉིན་རེའི་ཕྱི་དྲོ་ཁྱིམ་དུ་ཡོང་མཁན་གྱི་སྐྱེས་པ་དེར་སྐྱོན་བཀལ་ན་
འགྲིག་སྟེ། ཁྱིམ་གྱི་མི་ཚོས་ནམ་ཡང་མོའི་ལག་གི་རྩེད་ཆས་བླངས་ནས་མོར་ཁྲུས་བྱེད་དུ
བཅུག་རྗེས་ལྭ་བ་སྤོར་ཞིང་། དེ་ནས་མོ་མགྲོན་ཁང་ནང་ཙོག་ཏུ་བཅུག་སྟེ་ཁོར་སྣེ་ལེན་
བྱེད་པར་སྐུལ། དེ་ལྟར་ཨའོ་ལེ་ཡི་ལ་ནུའོ་ཡི་རྣམ་དག་དང་ཡུན་སྒུག་གིས་མོར་ཚོར་བ་
ལེགས་པོ་བྱིན་ཙ་ན། མོའང་དུས་ཚོད་དུ་མའི་ཡུན་དེར་ཁོ་དང་འགྲོགས་ནས་མིང་ཚིག་
གི་ནང་དོན་སོགས་སྦྱོང་བར་མ་ཟད། ཚོན་མདོག་གི་པིར་སྣ་ཚོགས་སྤྱད་དེ་འབྲི་དེབ་ངོས་
སུ་ཁང་བ་ཆུང་ངུ་དང་། ཟོག་རའི་ནང་གི་འདོད་འཇོ་བ། མདོག་སེར་པོ་སྤྲོ་ཞིང་ནུབ་རིའི་
ཕང་བར་ཡལ་ལ་ཉེ་བའི་ཉིན་བྱེད་བཅས་འབྲི་བར་བྱེད་དོ། །
ལི་པེ་ཁ་གཅིག་པུ་ནི་ད་ལྟ་ཨ་མཱ་ལན་ཏས་འཇིགས་སྐུལ་བྱས་ཏེ་སེམས་མ་སྐྱིད་པར་
ཡོད། མོས་རང་གི་ནུ་མོ་ཡི་གཤིས་ཀ་དང་ཆེ་མཐོ་ཡི་ཚུལ་གསལ་བོར་ཤེས་པར་བརྟེན།
མོའི་སྡང་སེམས་ཀྱི་དུག་མེས་བླ་སྒུལ་སྙིང་འདར་བྱེད་དུ་བཅུག་སོང་། མོ་བསྟུད་མར་དུས་
ཚོད་འགའ་རེར་ཁྲུས་ཁང་ནང་ཡིབ་སྟེ་མཛུབ་མོ་ནུ་བར་བྱེད་ལ། ད་དུང་ནུས་ཤུགས་ཡོད་
དགུ་རྩལ་སྤྲུགས་ཀྱིས་བཟའ་འདོད་ཀྱི་གཡབ་མོ་དེ་འགོག་ཅི་ཐུབ་བགྱི་བ་ཡིན། སེམས་
གཏིང་གི་ཁྲལ་གཞི་དེ་ལས་ཐར་ཆེད། མོས་པི་ལར་ཐེར་ནེ་ལ་གདན་དྲངས་ནས་མོའི་མ་
འོངས་པའི་ཆ་དེར་རྩིས་རྒྱག་ཏུ་བཅུག རབ་རིབ་ཅན་གྱི་གཏམ་ཁ་བྱང་ལ་སོང་བ་སྐོར་
ཞིག་ལབ་རྗེས། རྩིས་པས་མོར “ཁྱོད་ཀྱི་ཕ་མ་ཟུང་དེ་བདེ་བླག་ངང་དུར་དུ་སྦས་རྗེས།
ཁྱོད་གཞི་ནས་བདེ་ཞིང་སྐྱིད་པ་ཡོང་ངེས” ཞེས་ལུང་བསྟན་གསུངས་བྱུང་།
ལི་པེ་ཁ་འདར་སིག་ཡུད་ཙམ་བརྒྱབ་སོང་། མོས་རྨི་ལམ་ནང་དུ་དྲན་པ་དང་འདྲ་སྟེ།
བུ་མོ་ཆུང་ཆུང་ཡིན་དུས་ཀྱི་རང་ཉིད་ཁྱིམ་དུ་ཡོང་བ་མཐོང་། ལག་ཏུ་གྱོན་ཆས་འཇུག་
སའི་སྒམ་དང་ཤིང་གི་སྒུལ་སྟེགས། ད་དུང་ཁུག་མ་བཅས་འདུག འོན་ཀྱང་མོས་ཁུག་
མའི་ནང་དུ་ཅི་ཞིག་བཅུག་ཡོད་པ་ཡེ་ནས་མི་ཤེས། མོའི་དྲན་ངོགས་སུ་ལུས་པ་ནི་སྤྱི་
བོའི་སྐྲ་བྱི་བའི་སྐུ་ཞབས་ཤིག་ཡོད་པར། ལུས་སུ་ཡ་མ་སོ་མའི་གྱོན་ཆས་གོན་ཞིང་། གོང་
བའི་ཁ་རུ་གསེར་གྱི་སྒྲོག་གུ་སྤྲད་ཟིན་ཀྱང་། དེ་ནི་རྒྱལ་པོ་གསེར་ཕོརདང་གཏན་
ནས་མི་འདྲ་བ་རེད། གཞན་དུ་མོས་ད་རུང་ལོ་ན་ཆེས་གཞོན་ཞིང་མཛེས་སྡུག་ལྡན་པའི་
སྨན་ཆུང་བུ་མོ་ཞིག་ཀྱང་དྲན་ཐུབ། ལག་པ་ཟུང་ནི་དྲོད་ཅིང་དྲི་ཞིམ་ཅན་ཏེ། གསེར་
སྒོར་གྱི་གཡོག་འཁོར་ཚོའི་གྲུམ་ནད་བྱུང་འདྲའི་ལག་པ་དག་དང་བར་ཁྱད་ཤིན་ཏུ་ཆེ།
བུ་མོ་དེས་སྔོན་ཆད་མོའི་སྐྲ་གསེབ་ཏུ་གསར་སྐྱེས་མེ་ཏོག་བཙུགས་མྱོང་ལ། ཕྱི་དྲོའི་
སྐབས་སུ་མོ་ཁྲིད་ནས་ལྗང་མདོག་གི་སྲང་ལམ་མངོན་པའི་གྲོང་རྡལ་ཞིག་ཏུ་འཆམ་
འཆམ་ལའང་སོང་མྱོང་ངོ་། །
“ངས་མི་ཤེས།” མོས་དེ་ལྟར་བརྗོད།
པི་ལར་ཐེར་ནེ་ལ་ཡང་མོ་དང་འདྲ་བར་རྨོངས་འཐོམ་ངང་དུ་ལུས།
“ངས་ཀྱང་མི་ཤེས། ཡིན་ནའང་ཤོན་པད་ངོས་སུ་དེ་ལྟར་གསལ་འདུག”
ལི་པེ་ཁ་ནི་དགྲོལ་བར་དཀའ་བའི་གབ་ཚིག་དེས་སེམས་པ་སྐྱོ་བར་བཟོས་པས། ཚུལ་
དེ་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡར་ཇི་བཞིན་བསྙད། ཁོས་མོར་ཤོན་པད་
ཅིག་གི་ལུང་བསྟན་ལའང་དེ་འདྲ་མཚར་རྒྱུ་ཡོད་དམ་ཞེས་དཔྱས་བཏགས་རྗེས། རང་
གིས་གསང་བའི་ངང་དུ་གྱོན་ཆས་འཇོག་སའི་སྒམ་ཆེ་ཆུང་ཀུན་པོ་ཕྱིར་བསློགས་པ་དང་
འབྲེལ་ཁྱིམ་ཆས་བསྣུར་བ་དང་། ཡང་མལ་ཁྲིའི་ཤིང་ལེབ་དང་མཐིལ་ཤིང་སོགས་བཀོག་
ནས་རུས་པ་འཇོག་སྤྱད་ཀྱི་ཁུག་མ་དེ་བཙལ། ཁོའི་སེམས་ནང་ཁང་བ་རྒྱ་བསྐྱེད་རྗེས་ནས་
བཟུང་རང་གིས་དངོས་པོ་དེ་ངོ་མ་མཐོང་མ་བྱུང་བ་ལ། ཁ་རོག་གེར་རྩིག་བཟོ་མཁན་དག་
འཚོལ་དུ་ཡོང་ནས་དྲིས་པར། དེའི་གྲས་ཀྱི་གཅིག་གིས་སྐབས་དེར་ཁུག་མས་ལས་ཀར་
གནོད་པ་བཏང་བར་རྩིག་བར་དུ་བཅུག་ཟིན་ཅེས་ལབ་འོངས། དེར་བརྟེན་ཁོ་ཚོས་རྣ་བ་
རྩིག་ངོས་སུ་སྦྱར་ཏེ་ཕྱོགས་ཀུན་འཚོལ་ཞིབ་བྱས་ཙ་ན། ཉན་ནས་ཉིན་འགའ་འགོར་རྗེས་
སུ་ཀུ་ཀུ་ཞེས་གྲག་པ་ཐོས་བྱུང་། དེ་མ་ཐག་རྩིག་པ་བརྟོལ་ཚེ་རུས་པ་ལ་གནོད་པ་སྤུ་ཙམ་
ཡང་མེད་པར་ཁུག་མའི་ནང་དུ་བདོག ཉིན་མོ་དེར་ཁོ་ཚོས་རུས་སྒྲོམ་དུར་བྱང་མེད་པའི་
དུར་ཁུང་ཞིག་ཏུ་སྦས་སོང་སྟེ། གསལ་བོར་བཤད་ན་མེར་ཅི་ཡ་ཏེ་སིའི་དུར་འགྲམ་དུ་སྦས
པའོ། །ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ཕྱིར་ཁྱིམ་དུ་སླེབས་པར། སེམས་ཀྱི་ཁུར་
བོ་ཕོག་པ་ནི་ཕུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་ཕྱིར་དྲན་པ་དང་འདྲ། ཐབ་ཚང་བརྒྱུད་
ནས་འགྲོ་སྐབས། ཁོས་ལི་པེ་ཁ་ཡི་དཔྲལ་ངོས་སུ་འོ་ཞིག་གནང་སོང་།
“ད་འདང་ལོག་རྒྱག་མི་དགོས།” ཁོས་མཐུད་དེ “ཁྱོད་བདེ་ཞིང་སྐྱིད་པོར་ཡོང་
ངེས” ཟེར།
ལི་པེ་ཁ་དང་མཛའ་གཅུགས་ཀྱི་འབྲེལ་བ་ཟབ་མོ་ཆགས་པར་བརྟེན། ཁྱིམ་འདིའི་
སྒོ་མོ་ཡང་བསྐྱར་པི་ལར་ཐེར་ནེ་ལར་ཕྱེ་བར་མངོན། སྒོ་མོ་དེར་ཆ་བཞག་ན་ཨེར་ཁ་ཏིའེ་
ཨའོ་སྐྱེས་མཚམས་ནས་ཝུའུ་ཨེར་སུའོ་ལས་མོར་གཏན་ནས་ཕྱེ་མྱོང་མེད། མོ་ནི་དུས་ཀྱི་
དབྱེ་བ་མེད་པར་ཁྱིམ་ནང་དུ་ཡོང་སྲིད་ལ། གྲག་འགུལ་ནི་ར་མ་ཁྱུ་གཅིག་ཡོང་བ་དང་
མཚུངས་ཏེ། སྤྲོ་སེམས་ཆེན་པོས་ཁྱིམ་གྱི་ལས་ཀ་ཆེས་ལྕི་བ་རྣམས་ལས་འགྲོ། ལན་རེར་
མོ་ནི་ལག་ཤེས་བཟོ་ཁང་ནང་ཕྱིན་ནས་ཨེར་ཁ་ཏིའེ་ཨའོ་ལ་འདྲ་པར་གྱི་པར་གཞི་སྐྱེན་
འགྱུར་ཞུ་རོགས་བྱེད། མོ་ནི་རྐང་ལག་བདེ་ཞིང་བརྩེ་དྲོད་ཀྱིས་ཁེངས་པ་ཞིག་འདུག་
ཀྱང་། ཁོ་ལ་དཀའ་ལས་སྣ་ཚོགས་བཟོ་བར་ངེས། གཞན་དུ་མོའི་ཤ་ལྤགས་ལ་དྲོད་
འཛོམས་པས་དུད་དྲི་བྲོ་ཞིང་། ཡང་ཁོའི་མུན་ཁང་ནང་གེགས་རྒྱ་ཅི་ཡང་མེད་པར་དགོད་
པའི་ཚེ་ན། ཁོའི་རྣམ་ཤེས་ནི་གཅིག་ཏུ་བསྒྲིམས་པར་ཁག་སྟེ་རྐང་འདྲེད་ཤོར་འགྲོ་བ་ཡིན།
ཐེངས་ཤིག་ལ། ཨའོ་ལེ་ལི་ཡ་ནུའོ་ཡིས་གསེར་དངུལ་ཆས་རྡུང་བཞིན་པར། པི་
ལར་ཐེར་ནེ་ལ་ནི་ཅོག་ཙེ་ལ་ཁེན་ནས་ཁོས་སེམས་རྣལ་ལ་ཕབ་སྟེ་ལས་ཀ་ལས་ཚུལ་
དེར་བལྟས་འདུག དོན་དག་ནི་གློ་རྡེག་ལ་བྱུང་བ་སྟེ། ཨའོ་ལེ་ལི་ཡ་ནུའོ་ཡིས་ཨེར་ཁ་
ཏིའེ་ཨའོ་མུན་ཁང་ནང་ཡོད་པ་ཡིན་ཐག་ཆོད་རྗེས། མགོ་བོ་གཞི་ནས་ཡར་བཀྱགས་ཏེ་པི་
ལར“ཐེར་ནེ་ལ་ཡི་མིག་འོད་དེར་སྣེ་ལེན་བྱས། མོའི་དྲན་ཚུལ་ལ་སྒྲིབ་གཡོགས་ཅི་ཡང་
མེད་དེ། ཉིན་གུང་གི་ཉི་འོད་འོག་ཏུ་གསལ་ལྷང་ངེར་བུད་འདུག
“བཟང་གི” ཨའོ་ལེ་ལི་ཡ་ནུའོ་ཡིས “དོན་དག་ཅི་ཞིག་ཡིན་པ་ང་ལ་བཤད་
རོགས” ཞེས་བརྗོད་སོང་།
པི་ལར་ཐེར་ནེ་ལས་མ་ཁར་སོ་འདེབས་ཞོར་སྐྱོ་གདུང་འདྲེས་མའི་འཛུམ་བག་ཅིག་
“ཁྱོད་ནི་དམག་འཁྲུག་རྒྱག་པར་འཚམས་པ་ཡིན།” མོས་ཡང་བསྐྱར “མེ་མདའ་
འཕངས་ཚད་མི་ཕོག་པ་མེད” ཟེར།
སྔོན་དཔག་གི་ཚོར་བ་བདེན་དཔང་བྱས་ཟིན་པར། ཨའོ་ལེ་ལི་ཡ་ནུའོ་ཡི་སེམས་
ནི་བདེ་ཡངས་སུ་རབ་ཅིག་ཕྱིན་སོང་། ཁོས་མུ་མཐུད་དུ་མགོ་བོ་སྒུར་ནས་ལས་ཀ་གཉེར།
གཉེར་ཚུལ་དེ་ནི་དོན་དག་ཅི་ཡང་མ་བྱུང་བ་དང་འདྲ་ལ། སྐད་གདངས་ནང་དུ་བདེ་
འཇགས་དང་ལྷོད་ཡང་གི་ཆ་དེ་ཇེ་མང་དུ་ཕྱིན་འདུག
ངས་ཁས་བླངས་པ་ཡིན།” ཁོས་མུ་མཐུད་དུ “ངའི་མིང་ནས་འབོད་པར་འཚལ”
ཞེས་ལབ་འོངས།
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་རེ་དོན་གཞི་ནས་གྲུབ་སོང་། ཁོས་དུས་
ཚོད་ཀྱི་ལྷུ་ལག་དེ་གར་མའི་སྟེང་དུ་སྤྲད་པ་ན། རྩེད་ཆས་དེ་ནི་རང་གི་སྒྲ་དབྱངས་ཀྱི
རམ་འདེགས་འོག་དུས་ཚོད་སྐར་ཆ་གང་ལའང་མཚམས་འཇོག་བྲལ་བར་ཉིན་གསུམ་
ནང་བྲོ་འཆམ་པར་མངོན། གསར་གཏོད་དེས་ཁོར་བསྐྱལ་ཡོང་བའི་སྤྲོ་བ་ནི་སྔོན་ཆད་
ལས་ལྡབ་འགྱུར་གྱིས་ཆེ་བར། ཁོ་ནི་ཟས་མི་ཟ་ཞིང་གཉིད་ཀྱང་མི་དགོས་པའི་མི་ཞིག་ཏུ
གྱུར། ཝུའུ་ཨེར་སུའོ་ལའི་ཞབས་གཡོག་དང་ལྟ་རྟོག་མེད་པར་བརྟེན། ཁོས་ནི་རྟོག་འཆར་
བརྒྱུད་དེ་རང་ཉིད་སྣང་བ་འཁྲལ་འཁྲུལ་གྱི་སར་སྤར་བས། དུས་དེ་ནས་བཟུང་བསྐྱར་
གསོ་བྱེད་དཀའ་བ་ཞིག་ཏུ་བཏང་། ཁོ་ནི་ཞག་གང་བོར་ཁང་བའི་ནང་ཕར་འགྲོ་ཚུར་
འོང་བྱེད་པའི་མཚུངས་སུ། སྐད་གདངས་མཐོན་པོས་རང་ལབ་སྣ་ཚོགས་བྱས་འོངས། དེ་
ལྟར་བྱེད་དོན་ནི་དུས་ཚོད་ཀྱི་རྩ་བའི་རིགས་པ་དེ་གླང་གིས་དྲུད་པའི་ཤིང་རྟ་དང་ཐོང་
གཤོལ་གྱི་སྣེ་ལས་གཞན། འགུལ་སྐྱོད་བྱས་ཆོག་པའི་དངོས་པོ་མཐའ་དག་གི་སྟེང་དུ་
སྦྱོར་བའི་ཐབས་ལམ་བཙལ་རྒྱུ་དེ་རང་ངོ་། །གཉིད་མི་ཡོང་བའི་ཚུལ་དེས་ཁོ་ནི་ཨ་ཐང་
ཆད་དུ་བཅུག་ཟིན། དེ་ཡང་ཉིན་ཞིག་གི་ནམ་སྨད་སྐབས་སུ། སྐྲ་ལོ་གྲོ་བོ་རུ་གྱུར་ཅིང་
སྦྱོར་བ་ཤིན་ཏུ་དལ་བའི་བགྲེས་སོང་ཞིག་ཁོའི་ཉལ་ཁང་དུ་ཡོང་བ་ལ། དུས་ཐོག་ཏུ་ངོས་
ཡེ་ནས་འཛིན་མ་ཐུབ་པར་ལུས། ཕ་རོལ་པོ་ནི་ཕུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་ཡིན་
འདུག ཆེས་མཐའ་མའི་དུས་ནང་ཁོས་གཞི་ནས་དྲན་བྱུང་སྟེ། འདས་པོ་ཡིན་ཡང་རྒ་རྒྱུ་
ཡོད་པའི་ཆ་ལ་ཧ་ལས་པར་གྱུར། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་འདས་
དོན་དྲན་གསོས་པས། སེམས་ཁོང་ནི་རྒྱ་མཚོ་རླབས་ཀྱིས་སྐྱོམ་འདྲ་བྱུང་། “ཕུའུ་ལུའུ་
ཏེང་ཞི་ཨའོ།” ཁོས་དེ་ལྟར་སྐད་ཆེན་པོ་བསྒྲགས་སོང་ལ། མཐུད་དེ “ཁྱོད་ཇི་ལྟར་འདི་
འདྲའི་ས་ཐག་རིང་བོར་ཡོང་བ་ཡིན” ཞེས་དྲིས། འདས་ནས་ལོ་མང་པོ་འགོར་བའི་རྗེས་
སུ། ཕུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་ལ་མཚོན་ན་གསོན་པོའི་མི་ཚོ་དྲན་པ་ནི་ཅི་
འདྲའི་རྒོད་དེ། གྲོགས་པོ་མཁོ་བའི་ཚུལ་ཡང་དེ་འདྲའི་བྲེལ་བ་ཅན་ཡིན་ལ། ཡང་ཤི་བའི་
ནང་དུ་འཆི་བ་གཞན་ཞིག་ཡོང་ཉེ་བའི་ཆར་སྐྲག་པས། ཆེས་མཐའ་མར་ཁོ་དགྲ་ཟླ་ཆེན་
པོར་བརྩེ་བ་ཆགས་པར་མངོན། ཁོས་དུས་ཡུན་རིང་བོ་ཞིག་ལ་བཙལ་སོང་། ཁོས་ལི་ཨའོ་
ཨ་ཁྲ་ཡི་འདས་པོ་ཚོར་ཁོ་དྲིས་པ་དང་། ཡང་པ་ཡའེ་ཏུའུ་ཕར་དང་འདམ་གཞོང་ཆེ་བ་
ནས་ཡོང་བའི་ཚེ་འདས་དག་ལའང་ཁོའི་གནས་ཚུལ་དྲིས་ཚེ། སུ་ཞིག་གིས་ཀྱང་མི་ཤེས་
པར་སྣང་། མ་ཁུང་ཏོ་ནི་འདས་པོ་ཚོར་ཆ་བཞག་ན་རྟོགས་དཀའ་བའི་གནས་ཤིག་སྟེ།
མེར་ཅི་ཡ་ཏེ་སི་ལྔ་ལམ་དུ་ཕྱིན་པའི་མཚམས་ནས་བཟུང་། ཚོན་མདོག་སྣ་ལྔ་བཀྲ་བའི་
འདས་པོ་ཚོའི་ས་ཁྲའི་ངོས་སུ་ནག་ཐིག་ཅིག་བཀོད་བྱུང་། ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡ་དང་ཕུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་གཉིས་ཀས་ནམ་གསལ་རག་བར་
དུ་ཁ་བརྡ་གློད། དུས་ཚོད་འགའི་རྗེས་སུ། ཁོ་ནི་ནམ་གསལ་སློང་བྱས་པའི་ཐང་ཆད་ཀྱི་
རྣམ་པའི་ཁྲོད་ཨའོ་ལེ་ལི་ཡ་ནུའོ་ཡི་ལག་ཤེས་བཟོ་ཁང་ནང་དུ་ཕྱིན་ནས “དེ་རིང་རེས་
གཟའ་དུ་རེད” ཅེས་དྲིས། ཕ་རོལ་པོས་ཁོ་ལ་དེ་རིང་གཟའ་མིག་དམར་རེད་ཅེས་ལན་
ལྡོན་པར། “ངས་འདང་བརྒྱབ་ནའང་དེ་རེད།” ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་
ཡས “ཡིན་ནའང་ངས་གློ་བུར་གཟའ་ཟླ་བ་རེད་སྙམ་འོང་སྟེ། ཁ་སང་དང་གཅིག་འདྲ་
ཡིན་པས་རེད། ཁྱོད་ཀྱིས་ནམ་མཁའ་དང་རྩིག་པ། སྟོན་ཁའི་མངར་འབྲས་མེ་ཏོག་ཀུན་
ལ་ལྟོས་དང་། དེ་རིང་ནི་སྔར་བཞིན་གཟའ་ཟླ་བ་ཡིན་འདུག” ཟེར། ཨའོ་ལེ་ཡི་ཡ་ནུའོ་
ནི་ཁོའི་མཚར་གཤིས་དེ་དག་ལ་ལོབས་ཟིན་པས་ཁ་ཡ་ཆེན་པོ་མ་བྱས། ཕྱི་ཉིན་ཏེ་གཟའ་
ལྷག་པའི་ཉིན། ཁོ་ཡང་བསྐྱར་ལག་ཤེས་བཟོ་ཁང་ནང་བུད་ཡོང་། “ངོ་མ་ཐབས་རྡུགས་པ་
ལ།” ཁོས་ཚིག་རྔ་མཐུད་དེ “ཁྱོད་ཀྱིས་རླུང་བུ་ཀན་ལ་ལྟོས་དང་། ཉི་མས་ཝང་ཝང་གི་
སྒྲ་སྒྲོགས་པའི་ཚུལ་དེར་ཉོན་ཞིག ཡོད་ཚད་ཁ་སང་ཁེ་ཉིན་དང་མཚུངས་པ་ཡིན་པས།
དེ་རིང་ད་རུང་གཟའ་ཟླ་བ་རེད” ཅེས་སྨྲས་བྱུང་། དགོང་མོ་དེར་ཕི་ཨའེ་ཐེ་ལུའོ་ཁོ་
ལིའེ་སི་ཕི་ནི་ཁྱམས་རིང་ནང་ཁོ་དང་འཕྲད། ཁོ་ནི་བགྲེས་སོང་དག་དང་མི་འཚམ་པའི་
རྣམ་པར་བརྟེན་ནས་དྲག་ཏུ་ངུ་བར་བྱེད། ངུ་དོན་ནི་ཕུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་
དང་། མེར་ཅི་ཡ་ཏེ་སི། ལི་པེ་ཁ་ཡི་ཕ་མ་གཉིས་ཀ རང་གི་དྲིན་ཆེན་ཟུང་གི་ཆེད་བཅས་
ཡིན། དྲན་ངོགས་སུ་སྣང་བའི་འདས་པོ་གྲོགས་མེད་ཁེར་རྐྱང་ཅན་རྣམས་ཀྱི་ཆེད་དུ་ངུས་
སོང་། ཕི་ཨའེ་ཐེ་ལུའོ་ཁོ་ལིའི་སི་ཕི་ཡིས་ཁོ་ལ་རྐང་བ་གཉིས་ཀར་བརྟེན་ནས་རྣོ་སྐུད་
སྟེང་བགྲོད་ནུས་པའི་དོམ་ཕྲུག་ཅིག་སྐྱེས་སུ་བཏེགས་ཀྱང་། ཁོའི་བློ་ཁ་ཕྱོགས་གཞན་དུ་
བསྒྱུར་མ་ནུས། དེ་ནས་ཡང་ཉིན་འགའི་སྔོན་དུ་གླེངས་མྱོང་བའི་དུས་ཚོད་ཀྱི་རྩ་བའི་
རིགས་པ་བེད་སྤྱོད་ཀྱིས། འཕྲུལ་ཆས་ལ་བརྟེན་ནས་མི་དག་མཁའ་རུ་འདྲེན་པའི་འཆར་
གཞི་དེ་ལག་བསྟར་བྱས་པ་ཅི་འདྲ་ཡིན་ཚུལ་དྲིས་པར། ཁོས་དེ་ནི་འགྲུབ་དཀའ་བ་ཞིག་
སྟེ། རྒྱུ་མཚན་ནི་དུས་ཚོད་འཁོར་ལོས་དངོས་པོ་གཞན་ཡོད་ཚད་འཕུར་དུ་འཇུག་ནུས་
ཀྱང་། རང་ཉིད་མཁའ་རུ་སྐྱོད་པར་བྱེད་པའི་ནུས་པ་མི་འདུག་ཟེར། གཟའ་ཕུར་བའི་
ཉིན་ཁོ་ཡང་བསྐྱར་ལག་ཤེས་བཟོ་ཁང་ནང་དུ་མངོན་བྱུང་བར། བཞིན་རས་སུ་བར་ཆད་
ཆེན་པོ་ཞིག་མགོར་ལྷུང་ལ་ཉེ་བའི་རྣམ་པ་ཤར་ནས་ཡོད། “དུས་ཚོད་ཅེས་པའི་འཕྲུལ་
ཆས་དེ་ད་ནི་འཐོར་ལ་ཉེ།” ཁོ་ངུ་ལ་ཁད་བྱེད་བཞིན “འོན་ཀྱང་ཝུའུ་ཨེར་སུའོ་ལ་
དང་ཨ་མཱ་ལན་ཏ་གཉིས་ཀ་ད་དུང་རྒྱང་རིང་གི་གནས་སུ་འདུག་པ་ཡིན” ཞེས་སྨྲ་བར་
བྱེད། ཨའོ་ལེ་ལི་ཡ་ནུའོ་ཡིས་བྱིས་པར་ཁ་གཏད་གཅོག་པ་ལྟར་ཁོར་སྡིགས་མོ་བྱས་པའི་
ཚེ། ཁོས་ཀྱང་ཁས་ལེན་པའི་ཚུགས་ཀ་ཉམ་ཆུང་བ་དེ་བསྟན་འོངས། དེའི་རྗེས་སུ་ཁོས་
དུས་ཚོད་དྲུག་ཙམ་བེད་སྤྱོད་ཀྱིས་དངོས་པོ་སྣ་ཚོགས་ལ་ལྟ་ཞིབ་མཛད་པ་བརྒྱུད། སྔ་
ཉིན་དང་མི་འདྲ་ས་ཅུང་ཟད་རེ་བཙལ་བ་ལ་བརྟེན་ནས། འགྱུར་བ་ག་གེ་མོ་རྙེད་དེ་དུས་
ཚོད་ཆད་མེད་རྒྱུག་པའི་ཚུལ་བདེན་དཔང་བྱེད་འདོད། ཁོ་ནི་ཞག་གང་བོར་མལ་ཁྲིའི་
སྟེང་མིག་ཅེར་ནས་བསྡད་སོང་སྟེ། བར་མཚམས་མེད་པར་ཕུའུ་ལུའུ་ཏེང་ཞི་ཨའོ་ཨ་ཅི་
ལ་ཨེར་དང་། མེར་ཅི་ཡ་ཏེ་སི་སོགས་ཤི་བོ་མཐའ་དག་ལ་འབོད་པ་བཏང་ནས། རང་གི་
སེམས་ཁྲལ་དེ་ཁུར་དུ་འདེགས་རོགས་བྱེད་པར་སྐུལ། ཡིན་ནའང་མི་གཅིག་ཀྱང་མངོན་
མ་བྱུང་། གཟའ་པ་སངས་ཀྱི་ཉིན་མོར། ཁོ་ནི་མི་སུ་ཡང་མལ་ལས་མ་ལངས་པའི་སྔོན་ལ་
ཕྱི་རོལ་ཏུ་སོང་སྟེ་སྣོད་བཅུད་ཀྱི་རྣམ་པར་ལྟ་ཞིབ་བགྱིས་པའི་མཐར། ཉིན་དེ་ཡང་གཟའ་
ཟླ་བ་ཡིན་པ་རྩ་བ་ནས་གཏན་ཁེལ་བྱས། དེ་བས་ཁོས་སྒོ་ཤིང་ཞིག་ཕྱུང་ཐོག སྔར་མེད་
ཀྱི་ནུས་ཤུགས་དང་དམུ་རྒོད་ཀྱི་རྩུབ་གཤིས་རྩལ་དུ་བཏོན་ནས་གསེར་བཞུ་སྤྱད་ཀྱི་མཁོ་
ཆས་དང་། དངུལ་ལས་བྱས་པའི་པར་ལེན་སྒྲིག་ཆས། གསེར་དངུལ་ཆས་དག་སྐྲུན་སའི་
ལག་ཤེས་བཟོ་ཁང་ཀུན་པོར་བརྒྱབ་ནས་བཅོམ་ཆག་ཅ་ཉིལ་དུ་གཏོང་ཞོར། གདོན་འདྲེ་
ཁོག་ཏུ་ཞུགས་པ་ནང་བཞིན་གདངས་མཐོ་ཞིང་བྱང་ཆ་ངེས་ཅན་ལྡན་ལ་སུས་ཀྱང་མི་
གོ་བའི་སྐད་ཆ་ཞིག་འུར་རྒྱག་ཞོར་བརྗོད་སོང་། ཁོས་ད་དུང་ཁྱིམ་གྱི་གནས་གཞན་པ་
དག་ཀྱང་འདི་ལྟར་གཞོམ་པར་གྲ་སྒྲིག་བྱེད་དུས་སུ། ཨའོ་ལེ་ལི་ཡ་ནུའོ་ཡིས་ཁྱིམ་མཚེས་
དག་ལ་རོགས་བྱེད་པར་སྐུལ་དགོས་བྱུང་། དེ་ལྟར་ཁོ་ཐང་དུ་བསྐྱེལ་པར་མི་བཅུ་བཀོལ་
ལ། ཡང་དམ་པོར་བཀྱིགས་དུས་མི་བཅུ་བཞི་རུབ། དེ་ནས་ལྷས་རའི་ནང་གི་ལི་སྡོང་ཡོད་
སར་སྐྱེལ་བར་མི་ཉི་ཤུས་ཤེད་ཤུགས་བཀོལ་བ་ཡིན། ཁོ་སྡོང་བོའི་སྟེང་དུ་བཀྱིགས་པར།
ངག་ལས་ཁྱད་མཚར་གྱི་སྐད་ཆས་འབོད་སྒྲ་སྒྲོགས་ཤིང་། ཁ་ནས་ལྗང་མདོག་ཅན་གྱི་ལྦུ་
བ་བར་མེད་དུ་སྐྱུག་པར་བྱེད། ཝུའུ་ཨེར་སུའོ་ལ་དང་ཨ་མཱ་ལན་ཏ་གཉིས་ཕྱིར་ཁྱིམ་དུ་
སླེབས་དུས། ཁོའི་རྐང་ལག་ནི་སྔར་བཞིན་སྡོང་བོའི་སྟེང་བཀྱིགས་ནས་ཡོད། ལུས་ཧྲིལ་
པོ་ཆར་བས་བྲན་པས་ན། ཕར་བལྟས་ཚེ་ལྷད་མེད་གཉོམ་ཆུང་གི་ཉམས་ཀྱིས་ཁེངས་
འདུག མོ་ཚོས་ཁོར་ཁ་བརྡ་བྱས་པར། ཁོས་ཧྲིག་གེར་ལྟ་བར་བྱེད་ཀྱང་མདུན་ངོས་ཀྱི་
མི་དེ་སུ་ཡིན་མ་ཤེས་པར་བརྟེན། སུས་ཀྱང་མི་གོ་བའི་སྐད་ཆ་འགའ་ལབ་སོང་། དེ་བས་
ཝུའུ་ཨེར་སུའོ་ལས་ལག་ངར་དང་རྐང་ངར་རྨས་པར་བྱེད་པའི་སྡོམ་ཐག་བཀྲོལ་ཏེ། རྐེད་
པ་སྡོམ་སྤྱད་ཀྱི་ཐག་པ་ཁོ་ན་བསྐྱུར། དེའི་རྗེས་སུ་ཡང་ཏ་ལའི་ལོ་མ་སྤྱད་དེ་ཁོར་གདུགས་
ཁེབས་ལས་ཏེ་ཉི་འོད་དང་ཆར་བ་འགོག་ཐབས་མཛད།
ཟླ་གསུམ་པའི་ནང་གི་གཟའ་ཉི་མ་ཞིག་ལ། ཨའོ་ལེ་ལི་ཡ་ནུའོ.པུའུ་ཨེན་ཏིའེ་ཡ་དང་
ལེ་མེ་ཏའེ་སི“མའོ་སི་ཁོ་ཐེ་གཉིས་ཀ་ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར“ལིའེ་དབྱི་
ན་ཡིས་མགྲོན་ཁང་ནང་བརྩིགས་པའི་མཆོད་སྟེགས་ཀྱི་མདུན་དུ་བཟའ་ཚང་བསྒྲིགས།
མའོ་སི་ཁོ་ཐེ་ཚང་ལ་མཚོན་ན་གཟའ་འཁོར་བཞིར་དངངས་ཤིང་སྐྲག་པའི་ཚུལ་དེ་བར་
འདིར་མཐོ་བའི་རྩེ་མོར་དེད་བྱུང་། རྒྱུ་མཚན་ནི་ལེ་མེ་ཏའེ་སི་ཉིད་ལང་ཚོ་དར་བབ་ཀྱི་
དུས་སྐབས་ནང་སླེབས་ཟིན་ཀྱང་། མོའི་བྱིས་པའི་དུས་ཀྱི་གོམས་སྲོལ་སྐོར་ཞིག་ད་དུང་
འདོར་ཐུབ་མི་འདུག ཨ་མས་མོར་ལང་ཚོའི་དུས་སྐབས་ཀྱི་འགྱུར་བ་མང་པོ་ཁྲིད་ཟིན་
ཀྱང་། ཟླ་གཉིས་པའི་ཉིན་ཞིག་གི་ཕྱི་དྲོར་མོས་འུར་རྒྱག་ཞོར་ཁང་བའི་ནང་ཡོང་སྟེ། ཨ་
ཅེ་དག་དང་ཨའོ་ལེ་ལི་ཡ་ནུའོ་ཡི་བར་གྱི་ཁ་བརྡ་མཚམས་བཅད་ནས། ཁོ་ཚོར་རང་གི་
རྐང་ཐུང་ནང་བབས་པའི་ལྕོག་ལེའི་མདོག་ཅན་གྱི་ཁྲག་ཤུལ་ཞིག་བསྟན་པར་མངོན།
དེར་བརྟེན་གཉེན་སྒྲིག་གི་ཉིན་མོ་ནི་ཟླ་གཅིག་གི་རྗེས་སུ་སྤེལ་རྒྱུ་གཏན་དུ་ཁེལ། གཏན་
ཁེལ་དེ་ཡིས་མོར་ཁྲུས་རྒྱག་པ་དང་ལྭ་བ་གོན་ཚུལ་བཅས་བསླབ་པའི་དུས་ཚོད་འདང་
ངེས་པ་ཞིག་མ་བྱིན་པའི་མཚུངས་སུ། མོར་ཆེས་གཞི་རྩར་གྱུར་པའི་ཁྱིམ་གྱི་ལས་ཀ་ཤེས་
སུ་འཇུག་ཐབས་ཀྱང་མ་བྱུང་། ཁོ་ཚོས་མོར་ངར་བར་བྱས་པའི་སོ་ཕག་སྟེང་གཅིན་པ་
གཏོང་དུ་བཅུག་ལ། དེ་ལྟར་བགྱི་དོན་ནི་མོས་འོག་གཅིན་བྱེད་པའི་རྒྱུན་དེ་གཅོད་འདོད་
པ་ཡིན། ཁོ་ཚོས་ད་དུང་དུས་ཚོད་མང་པོ་བེད་སྤྱོད་སྒོས་བཟའ་ཚང་བར་གྱི་གསང་བ་ནི་
ཕྱི་རུ་བསྒྲག་མི་རུང་ཚུལ་ལབ་སྟེ་ཁས་ལེན་བྱེད་དུ་བཅུག རྒྱུ་མཚན་ཕུ་རུ་དེད་ཚེ་མོས་
དོན་དེ་དག་རྟོགས་པར་སྤྲོ་བ་དང་མཚར་བ་མཉམ་དུ་འཕེལ་བྱུང་བར། མི་སུ་ལ་འཕྲད་
ཀྱང་གཉེན་བསྒྲིགས་མ་ཐག་པའི་མཚན་མོའི་དུས་ཀྱི་བྱུང་རིམ་ཕྲ་མོ་དག་གི་ཐད་བགྲོ་
གླེང་བྱ་འདོད་ཀྱི་འདུན་པ་འགོག་ཐབས་བྲལ་བ་ཞིག་མངོན་པས་རེད། ལས་ཀ་རིགས་དེ་
ནི་སེམས་ངལ་བཟོ་བ་ཞིག་ལགས་ཀྱང་། གཏན་དུ་ཁེལ་བའི་དུས་བཟང་དེ་སླེབས་ཙ་ན།
བུ་མོ་ཆུང་ཆུང་དེར་ཆ་བཞག་ན་འཇིག་རྟེན་མི་ཆོས་རྟོགས་པའི་ཚད་རིམ་ནི་ཨ་ཅེ་དག་
ལས་མི་དམན་པ་བྱུང་། ཐང་ཨ་པའོ་ལི་ནར་མའོ་སི་ཁོ་ཐེ་ཡིས་མོའི་ལག་པ་ནས་བསྐྱོར་
ཞིང་། ཤོག་སྦག་བསྟར་མ་འགད་པ་དང་རོལ་སྦྲེང་རུ་ཁག་འགའ་རེས་དཀྲོལ་བའི་སྒྲ་
དབྱངས་ཁྲོད་དུ། ཨ་ལོང་བཞིན་བཟོས་པའི་མེ་ཏོག་དང་མེ་ཏོག་གསར་བས་བརྒྱན་པའི་
སྲང་ལམ་དུ་སྐྱོད་དུས། བག་གསར་དེས་སྒེའུ་ཁུང་ཁ་རུ་མོར་རྟེན་འབྲེལ་ཞུ་མཁན་གྱི་མི་
རྣམས་ལ་ལག་པ་གཡུག་སྟེ་བཀའ་དྲིན་ཞུས། མའོ་ལེ་ལི་ཡ་ནུའོ་ཡིས་ལུས་སུ་མདོག་ནག་
པའི་ཚུལ་ལྡན་གྱོན་ཆས་ཤིག་དང་། རྐང་བར་ལྷམ་སྒྲོག་བརྒྱུ་སའི་ཁུང་མཐར་ལྕགས་གོར་
སྤྲད་པའི་ཀོ་ལྷམ་ཞིག་གོན་ཡོད་དེ། ལོ་མང་པོའི་རྗེས་སུ་སྲོག་གཅོད་རུ་ཁག་ལ་གདོད་
གཏད་ནས་སྡོད་དུས་ཀྱང་ཁོས་ལྷམ་དེ་གོན་འདུག ཁོས་ནི་རང་ཁྱིམ་གྱི་སྒོ་སྔུན་དུ་བག་
མ་གསར་བ་བསུས་ཤིང་། མདུན་ནས་མོ་ཁྲིད་དེ་མཆོད་སྟེགས་ཕྱོགས་སུ་ཕྱིན་པར། བརྒྱུད་
རིམ་ཧྲིལ་པོར་ངོ་མདོག་སྐྱ་བོར་གྱུར་ཅིང་། གྲེ་བའི་ནང་ནི་སྲ་མཁྲེགས་ཅན་གྱི་སྒང་བུ་
ཆུང་ཆུང་ཞིག་གིས་བཀག་པ་དང་མཚུངས། བག་གསར་གྱིས་རང་བྱུང་འཚམ་རན་གྱི་
རྣམ་པ་མངོན་ཐུབ་ཡོང་སྟེ། དེ་ཡང་ཨའོ་ལེ་ལི་ཡ་ནུའོ་ཡིས་མོའི་མཛུབ་མགོར་མཛུབ་
དཀྲིས་བསྐོན་དུས་མཉམ་མ་བཞག་པར་ལེགས་སྐྱེས་དེ་ཐང་ལ་ལྷུང་དུས་ཀྱང་འཆུགས་
ཉམས་ཏིལ་ཙམ་ཡང་མ་བྱུང་། དེའི་དུས་ཕྱོགས་བཞི་རུ་ཕན་ཚུན་གྱི་རྣ་སྒོར་གསང་གཏམ་
རྗོད་མཁན་མང་དུ་བྱུང་བར། མགྲོན་ཚོགས་སུ་འུར་སྒྲ་གྲག་མགོ་བརྩམས། དེ་ལྟ་ནའང་
མོས་ལག་ཤུབས་སྟེང་མེ་ཏོག་གཙགས་པ་དེ་གོན་པའི་ལག་པ་ནི་བཀྱགས་ནས་ཡོད་ཅིང་།
སྲིན་མཛུབ་ནི་འགུལ་ཙམ་ཡང་མི་བྱེད་དེ། མག་གསར་ཉིད་མཛུབ་དཀྲིས་འགྲིལ་ནས་
སྒོ་ཁའི་བར་བསླེབ་ལ་ཉེ་དུས་རྡོག་པས་བཀག་པ་དང་། དེ་ནས་ངོ་མདོག་དམར་པོར་
འགྱུར་ཞོར་མཆོད་སྟེགས་མདུན་སླེབས་རག་བར་དུ། མོའི་ཨ་མ་དང་ཨ་ཅེ་སོགས་ཀྱིས་
སྔར་ནས་སེམས་ཁུར་བྱེད་བཞིན་ཏེ། བུ་མོ་ཆུང་ཆུང་དེས་མཛད་སྒོའི་སྟེང་དུ་སྦྱོར་བ་འོས་
མེད་སྤེལ་འགྲོ་སྙམ་ཡང་། མཇུག་འབྲས་ནི་ཁོ་ཚོའི་སེམས་པ་སྐྱོམ་ཚུལ་གནོན་མ་ཐུབ་
པ་ལ། དེ་གར་རྒྱུགས་ཕྱིན་ཏེ་མོར་འོ་བྱས་སོང་། ཉིན་དེ་ནས་བཟུང་། མོས་ནི་ནམ་ཡང་
འགན་འཁྲིའི་ཚོར་བ་དང་འཚེར་སྣང་བྲལ་བའི་ཉམས་འགྱུར། ད་དུང་འདོད་ཐོག་ལ་མི་
ཡོང་བའི་སྐབས་དང་འཁྲུག་ཆ་དོད་པའི་དུས་གང་དུ་ཡང་རང་ཚོད་ཟིན་པའི་ནུས་པ་དེ་
རྩལ་དུ་འདོན་ཐུབ་པར་གྱུར། མོས་ད་རུང་གཉེན་སྒྲིག་གི་སོབ་གོར་ལས་ཆེས་ལེགས་པའི་
ཆ་གང་བསྐྱུར་རྒྱུ་ཡིད་ལ་དྲན་ཐོག དེ་སྡེར་མ་ཞིག་གི་ནང་བླངས་ཤིང་ལྕགས་ཚེབ་ཆུང་
བའི་སྟེང་འཛེར་ཏེ་ཧོ་སའེ“ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་མདུན་དུ་ཁྱེར། གཟུགས་
པོ་ཆེ་བའི་བགྲེས་སོང་དེ་ལི་སྡོང་གི་སྟེང་དུ་བསྡམས་སྣང་བར། ད་ནི་ཏ་ལའི་ལོ་མས་བཀབ་
པའི་ཁེབས་འོག་གི་རྐུབ་སྟེགས་ཆུང་ངུ་ཞིག་གི་སྟེང་དུ་ཀུམ་ཙོག་གིས་བསྡད་ཡོད་ཅིང་། ཉི་
མས་འདེ་ཞིང་ཆར་བས་བྲན་པས་ལུས་སྟེང་དུ་ཁྲག་མདོག་ཀུན་ནས་ཡལ་འདུག ཁོས་
མོ་ལ་གཏད་དེ་བཀའ་དྲིན་ཞུ་བའི་ཚུལ་དུ་དགོད་ཙམ་བྱས་འཕྲལ། མཛུབ་མོས་སོབ་གོར་
བསྟན་ནས་བཟའ་བའི་རྣམ་འགྱུར་བསྟན་པའི་མཚུངས་སུ། ངག་ལས་གོ་བར་དཀའ་ཞིང་
སྙན་རྩོམ་མཆོག་ཏུ་གྱུར་པ་ཞིག་དབྱངས་སུ་གྱེར། འུར་སྒྲ་དང་ཟིང་ལོང་ཆེ་བའི་དགའ་སྟོན་
ནི་རྒྱུན་མཐུད་དེ་གཟའ་ཟླ་བའི་ཞོགས་པའི་དུས་བར་བསྐྱངས། བར་སྐབས་དེའི་ནང་ཆེས་
མི་སྐྱིད་པའི་མི་ནི་ལི་པེ་ཁ་པུའུ་ཨེན་ཏིའེ་ཡ་ཡིན་སོང་། འདི་ནི་སྤྱིར་ན་མོའི་དོན་བཟང་
ཞིག་ཀྱང་ཡིན། རྒྱུ་མཚན་ནི་ཝུའུ་ཨེར་སུའོ་ལ་ཉིན་དེར་མོ་བཟའ་སྒྲིག་བྱ་རྒྱུར་ཡང་འཐད་
ནས་ཡོད། བློ་ཡུལ་ལས་འགོངས་པ་ནི་ཕི་ཨའེ་ཐེ་ལུའོ་ཁོ་ལིའེ་སི་ཕིར་གཟའ་པ་སངས་ཉིན་
ཁོའི་ཨ་མ་ན་ནས་འཆི་ལ་ཉེ་ཚུལ་གྱི་འཕྲིན་ཡིག་ཅིག་འབྱོར་བར་བརྟེན། བཟའ་སྒྲིག་གི་
ཆོ་ག་ནི་གཞུག་ཏུ་མི་བསྐྱུར་ཀ་མེད་བྱུང་། ཁོ་ནི་ཡི་གེ་འབྱོར་ནས་ཆུ་ཚོད་གཅིག་ཙམ་གྱི་
མཚམས་སུ་ཞིང་ཆེན་གྱི་ལྟེ་བའི་གྲོང་ཁྱེར་ཕྱོགས་སུ་བཞུད། ལམ་བར་དུ་ཨ་མར་འཕྲད་
པའི་གོ་སྐབས་མ་བྱུང་བ་ལ། ཨ་མ་ནི་གཟའ་སྤེན་པ་ཡི་དགོང་མོར་མ་ཁུང་ཏོ་རུ་འབྱོར་བར་
མ་ཟད། ཨའོ་ལེ་ལི་ཡ་ནུའོ་ཡི་གཉེན་སྒྲིག་སྟེང་མ་གཞིར་རང་གི་བུ་ཡི་སྟོན་མོར་གྲ་སྒྲིག་
བྱས་སྣང་བའི་སྐྱོ་སྡུག་གི་གྱེར་དབྱངས་དེ་སྐྱེས་སུ་བླངས་སོང་། དེ་ཡང་ཕི་ཨའེ་ཐེ་ལུའོ་ཁོ་
ལིའེ་སི་ཕིས་ནི་རང་གི་གཉེན་སྟོན་གྱི་ཉི་མའི་རྗེས་ཆོད་པའི་ཆེད་དུ། ལམ་ཧྲིལ་པོར་རྟ་ཕོ་
ལྔ་རྒྱུགས་དྲགས་ནས་ཅང་ལ་མི་ཉན་པར་བཏང་། ཡིན་ཡང་ཁོ་གཟའ་ཉི་མའི་ཉིན་གྱི་ནམ་
ཕྱེད་དུ་ཕྱིར་སླེབས་ཙ་ན། སྟོན་མོའི་རྗེས་ཀྱི་རྡུལ་སྤྲུགས་ལ་མ་གཏོགས་ཞུགས་མ་ཐུབ་པ་
དང་། ཁོར་འཕྲིན་ཡིག་འབྲི་མཁན་དེ་ཡང་སྙིང་སུ་ཡིན་པའང་རྩད་མ་ཆོད། ཝུའུ་ཨེར་སུའོ་
ལ་ཡིས་འདྲི་གཅོད་ནན་མོ་བྱས་པར། ཨ་མཱ་ལན་ཏ་ནི་ཁོང་ཁྲོ་ཡི་དབང་གིས་ངུས་སོང་ལ།
མོས་ཤིང་བཟོ་དག་གིས་ད་རུང་གཏོར་མེད་པའི་མཆོད་སྟེགས་ལ་གཏད་ནས་མནའ་བསྐྱལ་
ཏེ་རང་ཉིད་ཀྱི་ཉེས་མེད་བདེན་དཔང་མཛད།
ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར“ལིའེ་དབྱི་ན་ནི་ཐང་ཨ་པའོ་ལི་ནར་མའོ་
སི་ཁོ་ཐེར་གྱིས་འདམ་གཞོང་ཆེ་བའི་ཁུལ་ནས་གཉེན་སྟོན་ལ་མགོ་མཛིན་པར་གདན་
དྲངས་ཏེ་ཡོང་བ་ཡིན། བགྲེས་སོང་འདི་ནི་བྱ་བའི་དབང་གིས་མི་གྱོང་བོར་གྱུར་ནས་ཡོད།
ཁོའི་ཤ་མདོག་མི་ལེགས་ཤིང་བསྐམས་ནས་རུས་པ་ཤས་བཏུམས་ཀྱི་ཚུལ་དུ་བདོག་ཀྱང་།
ཕོ་བ་ནི་ཟླུམ་ཞིང་ཅུང་འབུར་ནས་ཡོད་པར། མི་བཟང་པོ་ཡིན་པའི་རྣམ་འགྱུར་གང་ཞིག་
སྤྲོས་བརྗོད་ཚེ་བྱམས་སེམས་ཅན་ཟེར་བ་ལས་ལྷད་མེད་དྭངས་གཙང་ཅན་ཞེས་བརྗོད་ན་
འཕལ་ག་འཕྲོད། ཁོའི་སྔར་གྱི་འཆར་གཞི་ནི་གཉེན་སྒྲིག་མཇུག་སྒྲིལ་མ་ཐག་རང་གིས་
ཆོས་སྤེལ་སའི་གནས་དེར་འགྲོ་རྒྱུ་རང་ཡིན། ཡིན་ནའང་མ་ཁུང་ཏོ་ཡི་སྡོད་དམངས་ཀྱི་
དད་པ་མི་བརྟན་པའི་རྣམ་པ་ཡིས་ཁོ་ཧང་སངས་པར་བཏང་། ཁོ་ཚོ་ནི་རང་གཤིས་ལ་
བརྟེན་ནས་ལས་ཀ་གཉེར་བར་གོམས་འདུག་སྟེ། ངན་ཁྲེབ་རྩུབ་སྤྱོད་ངང་འཁོར་བ་སྐྱོང་
བཞིན་མཆི། བུ་བུ་མོ་ཁྲུས་སྦྱིན་མི་བྱེད་ལ། དུས་ཆེན་དུ་དམ་པར་དགའ་སྟོན་འབུལ་
མཁན་ཡང་མི་འདུག འཇིག་རྟེན་གྱི་གནས་གཞན་དུ་དཀོན་མཆོག་གི་ཆོས་ཀྱི་ས་བོན་
མཁོ་བའི་ཚུལ་ལ་བསམ་བློ་བསྐོར་ཏེ། ཁོ་ནི་ད་རུང་གཟའ་འཁོར་གཅིག་ལ་འདི་གར་
བསྡད་དེ་ཡ་ཧུ་དཱ་པ་དང་ཚོ་བ་གཞན་གྱི་མི་དག་བསླབ་སྒྱུར་བྱས་པ་བརྒྱུད། མཉམ་དུ་འཚོ་
བ་རོལ་མཁན་ཚོ་ནི་ཁྲིམས་མཐུན་ཅན་དང་། ཤི་ལ་ཉེ་བ་གང་དེར་དམ་པའི་ལེགས་སྐྱེས་
ལེན་དུ་འཇུག་རྩིས་བྱས། འོན་ཀྱང་ཁོ་ལ་ཁ་ཡ་བྱེད་མཁན་གཅིག་ཀྱང་མ་མངོན། ཁོ་ཚོའི་
ལན་ནི་འདི་གར་ལོ་མང་པོའི་རིང་ཡེ་ཤུའི་ཆོས་འཆད་མཁན་མེད་པ་ལ། མི་ཐམས་ཅད་
ཀྱིས་ཐད་ཀར་དཀོན་མཆོག་དང་མཉམ་པོར་རྣམ་ཤེས་ཀྱི་གནད་དོན་དེ་ཐག་གཅོད་བཞིན་
པར། ད་ནི་སྔར་ནས་འཆི་བའི་ཉེས་པ་ཡི་འདམ་རྫབ་ལས་ཐར་ཟིན་ཟེར། ཡེ་ཤུའི་ཆོས་
འཆད་མཁན་ནེ་ཁ་ནུའོ་ཨེར་ནི་ཐང་སྟོང་དུ་གནས་ལུགས་བརྗོད་པར་སུན་སྣང་སྐྱེས་པས།
འཛམ་གླིང་སྟེང་གི་ཆེས་ཆེ་བའི་ཆོས་ཁང་ཞིག་བཞེང་རྒྱུའི་གཡར་དམ་བཅས། དེ་གར་
ད་རུང་མིའི་ཆེ་ཆུང་ཡོད་པའི་སློབ་མ་དམ་པའི་བརྙན་ཚོགས་དང་ཚོན་མདོག་རི་མོ་སྣང་
བའི་སྒེའུ་ཁུང་གི་ཤེལ་སྒོ་འདུག་པར་མ་ཟད། མི་རྣམས་རོ་མ་ནས་ལྷར་མི་བཀུར་བའི་ལྟེ་
གནས་འདིར་དཀོན་མཆོག་ལ་བཀུར་བར་ཡོང་དུ་གཞུག་དགོས་སྙམ། ཁོས་ནི་ཟངས་ཀྱི་
སྡེར་མ་ཐོགས་ཏེ་ཕྱོགས་ཀུན་ཏུ་ཞལ་འདེབས་བསྡུས། མི་རྣམས་ཀྱིས་ཁོ་ལ་འབུལ་དངུལ་
མང་པོ་བྱིན་སོང་ཡང་ཁོས་དེ་ལས་ཀྱང་མོད་པོ་ཡོད་ན་བསམས། རྒྱུ་མཚན་བཤད་ན་ཆོས་
ཁང་ནང་སྒྲ་ཤིན་ཏུ་ཆེ་བས་ཆུ་ལ་ལྷུང་བའི་མི་དག་ཆུ་ཁར་གཡེངས་སུ་འཇུག་ནུས་ཀྱི་
དྲིལ་བུ་ཆེན་པོ་ཞིག་ཡོད་ན་སྙམ་པས་སོ། །ཁོས་རེ་ཞུ་ནན་མོ་བྱས་པས་སྐད་འགགས་པའི་
མཚུངས་སུ། རིད་ནས་རུས་པར་ཀུ་ཀུའི་སྒྲ་གྲག་པའི་མཐའ་ལ་གཏུགས། གཟའ་སྤེན་པ་
སླེབས་པར། ཁོས་སྒོ་མོ་ཙམ་བཟོ་སྤྱད་ཀྱི་སྒོར་མོ་ཡང་ཞལ་འདེབས་སུ་སློང་མ་ནུས་པས་
འུ་ཐུག་ཐབས་ཟད་དུ་གྱུར། མཐུད་དེ་ཁོས་ཐང་ཆེན་དུ་གནས་སྐབས་ཙམ་ལ་སྤྱོད་རུང་གི་
མཆོད་སྟེགས་ཤིག་ལས་པ་དང་། གཟའ་ཉི་མའི་ཉིན་ལ། སྔོན་ཆད་གཉིད་མི་ཡོང་བའི་
ནད་བྱུང་སྐབས་སུ་སྤྱད་པའི་དྲིལ་བུ་དེ་འདྲ་ཞིག་གཡུག་ཞོར་མི་རྣམས་ཁེབས་མེད་
མཆོད་འབུལ་ལ་ཞུགས་པར་སྐུལ། མི་སྐོར་ཞིག་ནི་མཚར་ཉམས་དང་། སྐོར་ཞིག་གིས་
སྔ་དོན་རྗེས་སུ་དྲན་པ། ད་དུང་སྐོར་ཞིག་གིས་དཀོན་མཆོག་ནས་ཁོ་ཚོས་ཉིད་ཀྱི་སྐུ་
ཚབ་མི་སྣར་མཐོང་ཆུང་བྱས་ན་སྐྱོན་དུ་བལྟ་བར་འཇིགས་ཏེ་ཐམས་ཅད་ཕྱོགས་ཀུན་
ནས་འདུས་འོངས། དེ་ལྟར་ཞོགས་པའི་ཆུ་ཚོད་བརྒྱད་པ་ཡས་མས་སུ་གྲོང་རྡལ་གྱི་མི་
མཐའ་དག་ཐང་ཆེན་དུ་འཛོམས་ཏེ། ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར“ལེ་དབྱི་
ན་ཡིས་སློང་མོ་བགྱིས་ཏེ་སྐད་འགགས་པའི་ངང་དུ་དམ་པའི་གསུང་རབ་དབྱངས་སུ་
གྱེར་བའི་ཚུལ་ལ་ཉན། ཆེས་མཐའ་མར་མི་རྣམས་གྲོལ་ཏེ་ཕྱིར་འགྲོ་བཞིན་པའི་སྒང་དུ།
ཁོས་ལག་པ་གནམ་ལ་བཀྱགས་ནས་ཚང་མས་མཉམ་འཇོག་བྱེད་དགོས་པར་སྐུལ།
“ཅུང་ཙམ་སྒུགས་དང་།” ཁོས་མུ་མཐུད་དུ “ད་ལྟ་ང་ཚོས་དངོས་སུ་དཀོན་མཆོག་
གི་མཐའ་མེད་པའི་ནུས་སྟོབས་དེ་བདེན་དཔང་བྱེད་རྒྱུ་ཡིན” ཞེས་བསྒྲགས་སོང་།
ད་ཅིའི་མཆོད་པའི་ཆོ་གར་རོགས་བྱེད་ཀྱིན་པའི་གཞོན་ཤར་དེས་ཚ་རླངས་འཕྱུར་
བཞིན་པའི་ལྕོག་ལེ་ཕོར་བ་གང་དྲངས་བྱུང་བར། ཁོས་དབུགས་ཐེངས་གཅིག་གིས་དེ་
ཡོངས་སུ་འཐུངས་ཚར་བར་མཛད། མཐུད་དེ་ཁོས་ཕུ་ཐུང་ནང་ནས་ལག་ཕྱིས་ཤིག་བླངས་
ཏེ་མཆུ་འདབ་ཕྱིས་འཕྲལ། མིག་ཟུང་བཙུམས་ཤིང་ལག་ཟུང་བརྐྱངས་བྱུང་། དེ་འབྲེལ་
དུ་ནེ་ཁ་ནུའོ་ཨེར“ལེ་དབྱི་ན་ཉིད་ས་ངོས་ལས་ལི་སྨི་བཅུ་གཉིས་ཀྱིས་ཡར་ལ་འཕགས།
སྦྱོར་བ་དེར་གཞན་སེམས་འགུགས་པའི་ནུས་པ་ཆེས་ཆེར་ལྡན་སོང་སྟེ། དེ་མཐུད་ཀྱི་ཉིན་
འགའི་ནང་ཁོ་རྒྱ་སྲང་ཀུན་ཏུ་ཉུག་པར། ལྕོག་ལེ་ཡི་རམ་འདེགས་ལ་བརྟེན་ནས་ཡང་
བསྐྱར་མཁའ་ལ་འཕགས་པའི་བདེན་དཔང་བཅས་ལ་བརྟེན་ཏེ། ཞལ་འདེབས་ཀྱི་དངུལ་
དག་ཆད་པ་མེད་པར་མཆོད་པར་རོགས་བྱེད་མཁན་གཞོན་ཤར་དེའི་ཁུག་མའི་ནང་དུ་
བབས། ཟླ་གཅིག་ཀྱང་མ་འགོར་བར། ཆོས་ཁང་ནི་བཟོ་སྐྲུན་བྱེད་པའི་མགོ་བརྩམས་སོང་།
ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་འཕུད། མི་སུ་དང་གང་ཞིག་ཀྱང་འཁྲབ་སྟོན་
དེའི་ཁྱད་འཕགས་ཀྱི་ཡོང་ཁུངས་ལ་དོགས་པ་སྐྱེས་མ་བྱུང་། ཉིན་ཞིག་གི་སྔ་དྲོར། མི་
རྣམས་ལི་སྡོང་གི་ཁོར་ཡུག་ཏུ་འཛོམས་ནས་ངོ་མཚར་བའི་ལྟད་མོ་དེར་བསྐྱར་དུ་ལྟ་བར་
ཞུགས་པ་ལ། ཁོས་ནི་མཚར་ཉམས་ཅི་ཡང་མེད་པའི་སྒོ་ནས་ལྟ་བཞིན་འདུག དེར་ཡེ་
ཤུའི་ཆོས་འཆད་མཁན་ནེ་ཁ་ནུའོ་ཨེར་གྱི་ཞབས་འོག་གི་སྟེགས་བུ་དང་བཅས་པ་ཡར་
འཕགས་པའི་ཚེ་ཡང་། ཁོས་ནི་ཤིང་གི་སྟེགས་བུ་ལ་ལུས་པོ་ཇེ་དྲང་དུ་གཏོང་ཙམ་བྱས་
རྗེས་ཕྲག་པ་འགུལ་འགུལ་ཙམ་བྱས་བྱུང་།
"Hoc est simplicisimum" ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་
ཡས “homo iste statum quartum materiae invenit” 〕ཟེར།
ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར“ལེ་དབྱི་ན་ཡིས་ལག་པ་འགྱོག་ཙམ་བྱས་
པར། རྐུབ་སྟེགས་ཀྱི་སུག་རྐང་བཞི་པོ་དུས་མཉམ་དུ་ས་ལ་ཐུག་བྱུང་།
“Nego” ཁོས་བཤད་རྒྱུར། “factum hoc existentiam Dei probat sine
dubio"
འདི་ལྟར་མི་རྣམས་ཀྱིས་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་ངག་ནས་
ཐོན་པའི་འདྲེ་སྐད་ནི་དོན་ངོ་མར་ལ་ཏིང་སྐད་ཡིན་པར་རྟོགས་སོང་། ཡེ་ཤུའི་ཆོས་འཆད་
མཁན་ནེ་ཁ་ནུའོ་ཨེར་གྱིས་ཀྱང་རང་ལ་མཚོན་ན་ཁོ་དང་ཕན་ཚུན་བརྡ་འཕྲོད་པའི་
གཞན་ལྷག་ཁྱད་ཆོས་དེར་བརྟེན་ནས། རང་གི་དད་མོས་དེ་ཕ་རོལ་པོའི་འཁྲུགས་ནས་ཡོད་
པའི་ཀླད་པར་འཇོག་པའི་འདོད་བློ་བཅངས། དེ་བས་ཁོ་ཉི་མ་རེ་རེའི་ཕྱི་དྲོ་ཡི་སྐབས་སུ་ལི་
སྡོང་གི་འོག་ཏུ་ཙོག་ནས་ལ་ཏིང་སྐད་ཀྱིས་ཆོས་སྤེལ་པ་ཡིན། ཡིན་ནའང་ཧོ་སའེ་ཨེར་ཁ་
ཏིའེ་ཨའོ་པུའུ་ཨེན་ཏིའེ་ཡ་ནི་མོད་ཅིང་ཟློས་པའི་བདེན་དཔང་དང་ལྕོག་ལེ་ཡི་ནུས་པ་ལ་
ཡིད་ཆེས་མེད་པར། དཀོན་མཆོག་གི་འདྲ་པར་ཁྱེར་ཡོང་དུ་འཇུག་པའི་རེ་བ་བཏོན། ཡེ་
ཤུའི་ཆོས་འཆད་མཁན་ནེ་ཁ་ནུའོ་ཨེར་གྱིས་ཀྱང་ཁོ་ལ་དམ་པའི་བྱང་བུ་དང་སྐུ་བརྙན་
སྣ་ཚོགས་ཁྱེར་ཡོང་བར་མ་ཟད། དེའི་ནང་དུ་ཝེ་ལུའོ་ནེ་ཁ་ཡི་ལག་ཕྱིས〕ཀྱི་འདྲ་བཟོས་
དངོས་རྫས་ཤིག་ཀྱང་འདུའོ། །འོན་ཀྱང་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་
འདི་དག་ཡོད་ཚད་ལ་ཚན་རིག་གི་གཞི་འཛིན་ས་མེད་པའི་མི་བཟོས་ཐོན་དངོས་ཁོ་ནར་
བལྟས་ཏེ་གཅིག་ཀྱང་ཁས་མ་བླངས། ཁོས་ཤེས་མེད་ཨུ་ཚུགས་ཀྱི་ཆ་དེར་གདོང་གཏད་
ནས། ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་གྱིས་ཁོར་དམ་པའི་གསུང་རབ་འཆད་
པའི་བསམ་པ་དེ་འདོར་དགོས་བྱུང་། ཡིན་ཡང་སྙིང་རྗེ་ཡི་ལྕགས་ཀྱུ་མ་ལྷོད་པར་ཉི་མ་རེ་
རེ་བཞིན་ཁོར་ལྟ་རུ་ཡོང་། མཚམས་དེ་ནས་བཟུང་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་
ཏིའེ་ཡས་སྲུང་ཡུལ་ནས་ཕྱིར་རྒོལ་གྱི་རེས་སུ་བབས་པར། ཁོས་ནི་རིགས་ཤེས་པའི་འཐབ་
ཇུས་སྣ་ཚོགས་སྤྱད་དེ་ཡེ་ཤུའི་ཆོས་འཆད་མཁན་གྱི་དད་མོས་བསྒྱུར་བའི་ཆ་ལ་གཅིག་ཏུ་
འབད། རེབ་ཅིག་ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་གྱིས་མིག་མངས་རྒྱག་རིས་
དང་དེ་འབྲེལ་གྱི་རྡེའུ་ཁྱེར་ཡོང་སྟེ་སྡོང་འོག་ཏུ་ཁོ་ལ་ནུབ་ཕྱོགས་ཀྱི་མིག་མངས་འཕར་
ལྡིང་ཅན་མ་རྩེ་བར་སྐུལ་དུས། ཁོས་ཁས་ལེན་གཏན་ནས་བྱས་མ་སོང་། རྒྱུ་མཚན་ནི་
ཚང་མས་གཏན་ཁེལ་བརྩི་སྲུང་བྱེད་པར་ཡིད་འཐད་བྱུང་བ་ལ། ཁོར་ཆ་བཞག་ན་དགྲ་
ཟླ་གཉིས་ཀྱིས་ཇི་ལྟར་རྩོད་འཐབ་བྱེད་ཅེས་གོ་དཀའ་འོ། །ཡེ་ཤུའི་ཆོས་འཆད་མཁན་ནེ་
ཁ་ནུའོ་ཨེར་གྱིས་ཟུར་ངོས་དེ་འདྲ་རུ་བསམ་བློ་ཡེ་ནས་བསྐོར་མེད་ཙ་ན། དེའི་ཕྱིས་ནས་
བཟུང་ཁོས་མིག་མངས་འཕར་ལྡིང་ཅན་མར་གཏན་ནས་རེག་མ་བྱུང་། ཁོས་ནི་སྔར་ལས་
ལྷག་པར་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་ཤེས་རབ་ལ་མོས་པས། ཕ་རོལ་
པོར་ཁོ་ཅིའི་ཕྱིར་སྡོང་བོར་བཀྱིགས་པ་ཡིན་ཚུལ་དྲིས།
“Hoc est simplicisimam” ཁོས་ལན་དུ “རྒྱུ་མཚན་སྨྲས་ན་ང་སྨྱོས་པ་ཡིན” ཟེར།
དུས་དེ་ནས་བཟུང་། ཡེ་ཤུའི་ཆོས་འཆད་མཁན་གྱིས་རང་ཉིད་ཀྱི་དད་པ་འགྱུར་འགྲོ་
ངེས་སྙམ་པ་བྱུང་བས། ཁོ་ལ་བལྟ་རུ་མི་འགྲོ་བར། སེམས་ཤུགས་མཐའ་དག་ཆོས་ཁང་གི་
བཟོ་སྐྲུན་ཇི་ལྟར་ཇེ་མགྱོགས་སུ་གཏོང་བའི་ཕྱོགས་སུ་བསྒྱུར། ལི་པེ་ཁ་ཡི་རེ་བའི་མེ་ལྕེ་
བསྐྱར་དུ་འབར་བྱུང་། མོའི་མ་འོངས་པ་ནི་ཆོས་ཁང་འགྲུབ་པའི་དུས་དེར་འཁྲིལ་ནས་
ཡོད། ཚུལ་དེ་རྒྱུ་མ་ཕུ་འདེད་བྱས་ཚེ་གཟའ་ཉི་མའི་ཉིན་ཞིག་ཡེ་ཤུའི་ཆོས་འཆད་མཁན་
ནེ་ཁ་ནུའོ་ཨེར་མོ་ཚང་དུ་དགུང་ཚིགས་གསོལ་དུ་ཡོང་བར། ཁྱིམ་མི་གང་བོས་ཟས་ལ་
རོལ་ཞོར་ཆོས་ཁང་གྲུབ་རྗེས་ཆོས་ལུགས་ཀྱི་མཛད་སྒོ་སྤེལ་བ་དེ་ཅི་འདྲའི་གཟབ་ནན་
དང་གཟི་བྱིན་གྱིས་ཁྱོགས་ངེས་ཚུལ་སོགས་གླེངས་སོང་བས་རེད། “ཆེས་ལས་བཟང་བ་
ནི་ལི་པེ་ཁ་ཡིན།” ཨ་མཱ་ལན་ཏས་དེ་སྐད་བརྗོད་བྱུང་བར། ལི་པེ་ཁས་མོའི་སྐད་ཆའི་ནང་
དོན་ཧྭ་གོ་མ་སོང་། དེར་བརྟེན་ཨ་མཱ་ལན་ཏས་ལྷད་མེད་ཀྱི་དགོད་འཛུམ་ཕྱུང་ཞོར་འདི་
ལྟར་འགྲེལ་བ་བྱས་འོང་།
“ རྒྱུ་མཚན་ནི་ཁྱོད་ཀྱི་གཉེན་སྟོན་དེ་ཆོས་ཁང་གྲུབ་རྗེས་ཀྱི་མཛད་སྒོ་ཨང་དང་པོ་
རུ་འགྱུར་བས་ཡིན།”
ལི་པེ་ཁ་ཡིས་སྔ་གཞུག་རྩོད་པའི་ཉམས་ཀྱིས་དཔྱད་བརྗོད་སྤེལ་རྩིས་བྱས་བྱུང་། ད་ལྟའི་
ལས་ཀ་ཡི་མྱུར་ཚད་ལྟར་བརྩིས་ན། ཆོས་ཁང་འགྲུབ་པར་མ་མཐའ་ཡང་ལོ་བཅུར་བསྒུག་
དགོས། ཡིན་ནའང་ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་གྱི་ལྟ་ཚུལ་ནི་དེ་དང་མི་འདྲ་
དད་ལྡན་པ་ཚོས་ཞལ་འདེབས་འབུལ་བ་སྔར་ལས་གཏོང་པོད་ཅན་དུ་འགྱུར་བཞིན་པས་
ན། དེ་ལས་བཟང་བའི་ཚོད་དཔག་བྱ་རུང་བར་བརྗོད། ལི་པེ་ཁ་ནི་ཁ་རོག་གེར་རླུང་ལང་
བཞིན་པས་ཟ་མའང་ཟོས་ནས་ཚར་མ་སོང་། འོན་ཏེ་ཝུའུ་ཨེར་སུའོ་ལས་ཨ་མཱ་ལན་ཏའི་
ལྟ་ཚུལ་ལ་བསྔགས་པ་ཕུལ་ཐོག གྲངས་ཀ་ངེས་ཅན་ལྡན་པའི་མ་དངུལ་བཏང་ནས་ལས་
ཀའི་མྱུར་ཚད་ཇེ་མགྱོགས་སུ་གཏོང་བར་འབད། ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་
གྱི་འདོད་ཚུལ་ནི་གྲངས་ཀ་གོང་དང་མཉམ་པའི་ཞལ་འདེབས་ཤིག་ད་དུང་བྱུང་ཚེ། ཆོས་
ཁང་ནི་ལོ་གསུམ་ནང་འགྲུབ་པར་བྱས་ཆོག་ཚུལ་སྨྲ། དུས་དེ་ནས་བཟུང་། ལི་པེ་ཁ་ཡིས་ཨ་
མཱ་ལན་ཏར་ཁ་མ་བསྲེས། སེམས་སུ་མོའི་དྲན་ཚུལ་ནི་ཕྱི་ངོས་ལྟར་ལྷད་མེད་དང་ཉེས་མེད་
ཡིན་མི་དཔེ་སྙམ། “ངས་སྔར་ནས་སྲོག་ཐར་དུ་བཏང་ཟིན།” མཚན་མོ་དེའི་ཛ་དྲག་ཆེ་
བའི་ཁ་འཛིང་ནང་ཨ་མཱ་ལན་ཏས་ལན་དུ “ལོ་འདི་གསུམ་ནང་ངས་ཁྱོད་གསོད་དགོས་དོན་
མི་འདུག” ཅེས་བརྗོད་པར། ལི་པེ་ཁ་ཡིས་ཀྱང་འགྲན་སློང་དེ་དང་དུ་བླངས་པར་མངོན།
ཕི་ཨའེ་ཐེ་ལུའོ་ཁོ་ལེ་སི་ཕིས་གཉེན་སྒྲིག་གི་ཉིན་མོ་ཡང་བསྐྱར་རྗེས་ལ་བསྣུར་བ་
ཤེས་པས་ཡིད་རབ་ཏུ་ཕམ། འོན་ཀྱང་ལི་པེ་ཁ་ཡིས་རང་ཉིད་ཀྱི་བརྩེ་དུངས་ཏིལ་ཙམ་ཡང་
འགྱུར་མེད་ཚུལ་ཁོ་ལ་བདེན་དཔང་བྱས། “ཁྱོད་ཀྱིས་གྲ་སྒྲིག་བྱས་ལ་སྒུགས་དང་། འུ་
གཉིས་ཁ་རོག་གེར་ཕྱོགས་གཞན་དུ་འགྲོ།” མོས་ཁོ་ལ་དེ་ལྟར་བཤད་སོང་། ཡིན་ནའང་
ཕི་ཨའེ་ཐེ་ལུའོ་ཁོ་ལིའེ་སི་ཕི་ནི་ཕོ་ཚོད་ཅན་དེའི་སྐོར་མིན། ཁོ་ལ་མ་འོངས་པའི་ཆུང་
མ་ཡི་གཤིས་ཀ་འཕྲོ་རྒོད་ཅན་དེ་མེད་ཐོག ནམ་ཡང་ཁས་ལེན་དམ་བཅའ་མཛད་པར་
གོང་བཀུར་དགོས་པ་རང་ནི་འདོར་དུ་མེད་པའི་མ་རྩ་རུ་ལྟ་བར་བྱེད་དོ། །དེར་བརྟེན་ལི་
པེ་ཁ་ཡིས་སྔར་ལས་སྙིང་ཁམས་ཆེ་བའི་སྦྱོར་བ་ཞིག་སྤེལ་སོང་། ཁྱད་མཚར་གྱི་ཐོར་རླུང་
ཞིག་གིས་མགྲོན་ཁང་ནང་གི་གློག་གཟིམས་རྗེས་སུ། ཝུའུ་ཨེར་སུའོ་ལས་དུངས་པའི་དྲ་
རྒྱར་ཚུད་པའི་གཞོན་སྐྱེས་ཟུང་གིས་མུན་ནག་ནང་མཆུ་འདབ་སྦྱོར་བཞིན་པ་ཚོར། ཕི་
ཨའེ་ཐེ་ལུའོ.ཁོ་ལིའེ་སི་ཕི་ནི་ཁ་སྐྱེངས་པའི་ངང་། མོ་ལ་འདི་ནི་སྣུམ་སྒྲོམ་གསར་བའི་
སྤུས་ཀའི་གནད་དོན་དུ་གཏོགས་ཚུལ་འགྲེལ་བཤད་བྱས་ཡོང་བར་མ་ཟད། མོར་རོགས་
པ་བརྒྱབ་ནས་མགྲོན་ཁང་ནང་བློ་ཁེལ་ཆོག་པའི་གློག་སྒྲོན་གྱི་སྒྲིག་བཀོད་སྤྲོད་དགོས་
ལུགས་ཀྱང་བསྙད་བྱུང་། འོན་ཀྱང་སྣུམ་སྒྲོན་གྱི་སྣུམ་དང་སྡོང་བུ་གང་ལ་གནད་དོན་བྱུང་
བ་རྟོགས་དཀའ་སྟེ། དངོས་པོ་དེས་ནུས་པ་འདོན་མི་ཐུབ་པའི་སྐབས་ཤིག་ཏུ། ཝུའུ་ཨེ་སུའོ་
ལས་ལི་པེ་ཁ་ནི་མོའི་མ་འོངས་པའི་ཁྱོ་གའི་བརླ་ཐོག་ཏུ་ཙོག་ནས་བསྡད་ཡོད་པ་མཐོང་།
མོས་ད་ནི་ཁ་གཡོར་ས་གང་ཡང་དང་ལེན་མི་བྱེད། མོས་སོབ་གོར་བཟོ་སའི་ཁང་བ་དབྱིན་
ཏི་ཨན་གྱི་བུད་མེད་པི་ཞི་ཐ་ཞི་ཝུང་ལ་ལས་གཉེར་བྱེད་དུ་བཅུག་མ་ཐག དངོས་སུ་སྐུལ་
སྟེགས་སྟེང་ཙོག་སྟེ་བརྩེ་ལྡན་ཕོ་མོ་དེ་གཉིས་ཀར་ལྟ་རྟོག་བགྱི་བའི་ཐད་འབད་དེ། རང་
ཉིད་ཀྱི་ལང་ཚོ་སྨིན་པའི་དུས་རབས་སུ་སྤྱད་མྱོང་བའི་རྩེ་ཐབས་དག་ལག་ལེན་དུ་བསྟར་
མི་ཐུབ་པར་བྱ་རྩིས་བྱས། “སྙིང་རྗེ་རྒྱུའི་ཨ་མ།” ལི་པེ་ཁ་ཡིས་གཞོགས་སུ་གླལ་མོ་བྱེད་
ཞོར་གཉིད་འབབ་པའི་ཚུགས་ཀ་མངོན་པའི་ཝུའུ་ཨེར་སུའོ་ལར་ལྟ་ཞོར་དགའ་སྐྱོ་མཉམ་
དུ་འཕེལ་བས “འཆི་བའི་མཐའ་ལ་ཐུག་ཀྱང་སྒུལ་སྟེགས་འདིའི་སྟེང་དུ་མནར་གཅོད་
མྱོང་རྒྱུ་ཡིན་ནམ” ཟེར། ཕི་ཨའེ་ཐེ་ལུའོ་ཁོ་ལིའེ་སི་ཕི་ནི་ཉི་མ་རེ་རེར་བཟོ་སྐྲུན་ལས་
གནས་སུ་ལྟ་ཞིབ་ལ་འགྲོ་བཞིན་ཡོད། ཟླ་བ་གསུམ་གྱི་རིང་གི་ལྟ་རྟོག་འོག་གི་བརྩེ་དུངས་
ཀྱི་འཚོ་བ་འདས་རྗེས་སུ། ཁོ་ནི་བཟོ་སྐྲུན་གྱི་མྱུར་ཚད་དལ་བའི་ཆར་སུན་སྣང་བྱུང་
བས། རང་ངོས་ནས་སྒོར་མོ་ཕུལ་ཏེ་ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་ལ་འདང་
གིན་མེད་པའི་མ་དངུལ་དེ་ཁ་གསབ་རྒྱག་རྒྱུ་ཐག་གིས་བཅད། ཨ་མཱ་ལན་ཏར་མཚོན་ན་
དངངས་འཚབ་ཅུང་ཙམ་ཡང་སྐྱེ་བཞིན་མེད་དེ། ཉི་མ་རེ་རེར་གྲོགས་མོ་ཚོ་དང་མཉམ་
པོར་ཁྱམས་རིང་ནང་བསྡད་དེ་མེ་ཏོག་འདྲུབ་པའམ་ཡང་ན་འཐག་ལས་གཉེར་གྱིན་
འདུག ཕྱོགས་གཅིག་ནས་ཁ་བརྡ་གློད་ཅིང་ཕྱོགས་གཞན་དུ་འཆར་གཞི་གསར་བ་བཟོ་
བར་བྱེད། མོས་ཕན་འབྲས་ཆེས་ཆེར་ལྡན་པའི་ལག་ཐབས་གཅིག་ནི། ལི་པེ་ཁ་ཡིས་བག་
གོས་དག་ཉལ་ཁང་གི་སྒམ་ནང་མ་བཅུག་པའི་སྔོན་ལ་བཞག་པའི་ག་བུར་རིལ་བུ་ལེན་
པ་དེའོ། །ཡིན་ནའང་དོན་དེར་རྩིས་བརྒྱབ་པར་ནོར་འཁྲུལ་བྱུང་བས་ཅང་ལའང་མ་ཉན།
དོན་ངོ་མར་མོས་ནི་ཆོས་ཁང་འགྲུབ་པར་ཟླ་གཉིས་ལས་མེད་པའི་དུས་དེར་ལག་ལེན་
དུ་བསྟར་བར་མངོན། འོན་ཀྱང་གཉེན་སྟོན་གྱི་ཉིན་མོས་གཏུགས་ཡོང་བའི་ཚེ་ན། ལི་པེ་
ཁ་ཡིས་བསྲན་མ་ཚུགས་པར་བག་གོས་ལ་ཚོད་ལྟ་བྱས་སོང་། དུས་དེ་ནི་ཨ་མཱ་ལན་ཏས་
ཚོད་དཔག་བྱས་པ་ལས་ཆེས་སྔ་བར་གྱུར། ལི་པེ་ཁ་ཡིས་བག་གོས་འཇོག་སའི་སྒམ་གྱི་ཁ་
ཕྱེ་ཞིང་། སྔ་ཕྱིར་གཅུད་སྤྱད་ཀྱི་ཤོག་བུ་དང་སྲུང་གོས་དག་རེ་རེ་བཞིན་བླངས་པ་ལ། རྒྱུ་
གོས་ལས་བྱས་པའི་གཟབ་གོས་དང་། ཕྱི་ནང་མཐོང་འགྱུར་གྱི་སེང་ཕྱིས། ཞྭ་མོ་མེ་ཏོག་
ཅན་ཏེ་ཡོད་ཚད་འབུ་ཡིས་ཟོས་ནས་སིལ་བུར་བཏང་འདུག མོ་ནི་དང་ཐོག་ཐུམ་སྒྲིལ་
ནང་ག་བུར་རིལ་བུ་གཉིས་བཞག་པར་ཡིད་ཆེས་ཀྱིས་བརྟས་ནའང་། ད་ལྟ་སྐྱོ་གར་འདི་
ནི་གློ་བུར་བྱུང་བ་ལྟར་དུ་ཆགས་འདུག་པས། རྒྱུ་མཚན་མེད་པར་ཨ་མཱ་ལན་ཏ་ཡི་སྟེང་
དུ་ཁག་འགེལ་བྱེད་མ་ཕོད། གཉེན་སྒྲིག་པའི་དུས་དེར་ད་ནི་ཟླ་གཅིག་ལྷག་གི་དུས་ཡུན་
ལས་མེད་པ་ལ། ཨན་པའོ་ལུའོ་མའོ་སི་ཁེ་ཐེ་ཡིས་གཟའ་འཁོར་གཅིག་གི་ནང་མོར་བག་
གོས་གསར་བ་ཁ་ཚང་བཟོ་རྒྱུ་ཁས་བླངས། ཆར་བ་ཟམ་ཟིམ་འབབ་པའི་ཉིན་གུང་དེར།
ཨན་པའོ་ལུའོ་ཡིས་ལྦུ་བའི་རིགས་ཅན་གྱི་འཐག་དངོས་སྐོར་ཞིག་པང་སྟེ་ཁྱིམ་དུ་ཡོང་
ནས་ལི་པེ་ཁ་ལ་ཆེས་མཐའ་མའི་བག་གོས་ཚོད་ལྟ་བྱེད་པའི་དུས་ནང་། ཨ་མཱ་ལན་ཏ་ནི་
ཅུང་མིན་ན་དབང་བོར་ཤོར་སོང་། མོས་དེ་མ་ཐག་ངུ་སྐད་ཕྱུང་ལ། རྔུལ་ཆུ་འཁྱག་པོ་སྒལ་
གཞུང་ནས་འགྲིལ་བར་གྱུར། རྒྱུན་རིང་ཟླ་བ་འགའི་ནང་དུ། མོར་ཆ་བཞག་ན་འཇིགས་
ཤིང་སྐྲག་པའི་འདར་ཡོམ་ནང་དུས་སྐབས་འདི་ཡོང་བར་བསྒུགས་པ་ཡིན། མོས་ནི་གལ་
སྲིད་ཆེས་མཐའ་མའི་ཚེ་ཡང་ལི་པེ་ཁ་ཡི་གཉེན་སྟོན་འགོག་ཐབས་མ་བྱུང་བ་སྟེ། ཐབས་
ཤེས་ཇི་སྙེད་སྤྱད་འཕྲོས་སུ་དུག་འདྲེན་རྒྱུའི་སྤོབས་པའང་ཡོད་པའི་ཡིད་ཆེས་ཀྱིས་ཁེངས།
ཉིན་དེའི་ཕྱི་དྲོར། ཨན་པའོ་ལུའོ་ཡིས་མཐའ་མེད་པའི་བཟོད་བསྲན་ལ་བརྟེན་ནས་ལི་པེ་
ཁའི་ལུས་ཀུན་ཏུ་ཁབ་སྒྲོག་མང་པོ་བསྒྲོགས་པ་ན། མོ་ཁྲབ་རྨོག་དང་འདྲ་བའི་བག་གོས་
ཀྱིས་བཏུམས་ནས་དབུགས་ཀྱང་གཏོང་ལེན་དཀའ་བའི་ཚད་ལ་གཏུགས་སྐབས། ཨ་མཱ་
ལན་ཏར་མཚོན་ནའང་ཐེངས་མང་པོར་ཁབ་འཛེར་ཚུལ་འཁྲུགས་ཏེ་རང་གི་མཛུབ་མོར་
ལན་འགར་གཙགས་སོང་། འོན་ཀྱང་མོས་འཇིགས་སུ་རུང་བའི་ལྷོད་འཇགས་ལ་བརྟེན་
ནས་འདི་ལྟར་ཐག་གཅོད་བྱས་ཟིན་ཏེ། ཉི་མ་ནི་གཉེན་མ་བསྒྲིགས་པའི་སྔོན་གྱི་གཟའ་པ་
སངས་གཏན་དུ་ཁེལ་ལ། བྱེད་ཐབས་ནི་ཚིག་ཇའི་ནང་དུ་དུག་ཉུང་ཙམ་བསྲེ་རྒྱུ་རང་ངོ་། །
བློ་ཡུལ་ལས་འགོངས་པ་ནི་སྔར་ལས་ཆེ་བའི་བར་ཆད་ཅིག་གློ་བུར་བྱུང་བ་ནི་སུས་
ཀྱང་བཟློག་ཏུ་མེད་པས་ན། གཉེན་སྒྲིག་གི་ཆོ་ག་ནི་དུས་ལ་ཚོད་འཛིན་མེད་པར་ཕྱིས་
སུ་བསྣུར་དགོས་བྱུང་། གཉེན་སྒྲིག་གི་ཉིན་མོ་སླེབས་པར་གཟའ་འཁོར་གཅིག་ལས་མེད་
པའི་དུས་དེར། ལེ་མེ་ཏའེ་སི་ཆུང་བ་ནི་ནམ་ཕྱེད་ལ་སད་ཅིང་། དོན་ལྔ་སྣོད་དྲུག་སྒྲེགས་
སྒྲ་འབྱིན་པ་ནང་བཞིན་གད་པས། ཚ་དྲོད་ཆེ་བའི་རྔུལ་ཆུ་ཡིས་ལུས་ཧྲིལ་པོ་སྦངས་པར་
མངོན། ཉིན་གསུམ་གྱི་རྗེས་སུ་མོ་ནི་རང་གི་ཟུངས་ཁྲག་གི་དུག་ལ་ཕོག་པའི་རྐྱེན་གྱིས
ཚེ་དུས་བྱས་ལ། མངལ་གྱི་བྱིས་པ་མཚེ་མ་དེའང་འཇིག་རྟེན་དཀར་ངོགས་སུ་སླེབས་མ་
ཐུབ། ཨ་མཱ་ལན་ཏར་མཚོན་ན་བྱས་ཉེས་ཀྱིས་གཙེས་སོང༌། མོས་སྔོན་ཆད་དཀོན་མཆོག་
ལ་སྐྱབས་འཇུག་རྐྱང་རྐྱང་བྱེད་དོན་ནི། དོན་དག་འཇིགས་སུ་རུང་བ་ག་གེ་མོ་བྱུང་སྟེ།
རང་གིས་ལི་པེ་ཁ་ལ་དུག་གཏོང་མི་དགོས་པའི་རེ་བ་བྱེད་བཞིན་མཆི་བས། རང་བཞིན་
དུ་ལེ་མེ་ཏའེ་སི་ཡི་འཆི་བ་ལ་འགན་འཁུར་དགོས་འདྲའི་ཚོར་བ་བྱུང་། བར་ཆད་དེ་ནི་
མོས་ཉིན་མཚན་མེད་པར་སྐྱབས་འཇུག་བྱས་ཏེ་ཡོང་འདོད་པ་མིན། ལེ་མེ་ཏའེ་སིར་ཆ་
བཞག་ན་ཁྱིམ་འདི་གར་སྤྲོ་དགའ་ཡི་ལེགས་བྱས་མོད་པོ་ཁྱེར་ཡོང་ཡོད། མོ་དང་ཁྱོ་ག་
གཉིས་ཀྱིས་ལག་ཤེས་བཟོ་ཁང་གི་གཞོགས་ཀྱི་ཁང་བ་གྱན་གཅིག་པོ་དེར་གཙང་སྦྲ་བྱས་
ཐོག བྱིས་པའི་དུས་སྐབས་དང་གྱེས་བྲལ་ཞུས་མ་ཐག་པའི་རས་བཟོས་བུས་པ་དང་རྩེད་
ཆས་ཀྱིས་ནང་ཀུན་མཛེས་སྤྲས་བྱས་ནས་གསར་བ་གསར་རྐྱང་དུ་བཏང་འདུག མོའི་སྤྲོ་
དགའ་ཡི་སྒུལ་ཤུགས་ནི་ཁང་བའི་ཕྱིར་མཆེད་སོང་སྟེ། དཔེར་ན་སྟོབས་ཤུགས་འཛོམས་
པའི་རླུང་བུ་གང་ཞིག་སྟོན་ཁའི་མངར་འབྲས་མེ་ཏོག་གིས་གང་བའི་ཁྱམས་རིང་ནང་
འཚང་འོང་བ་དང་འདྲའོ། །མོས་ནི་ཉི་ཤར་གྱི་དུས་ནས་གླུ་དབྱངས་ལེན་མགོ་བརྩམས་
འགྲོ། ཡང་གཅིག་བཤད་ན་ལི་པེ་ཁ་དང་ཨ་མཱ་ལན་ཏ་གཉིས་ཀྱིས་ཁ་འཛིང་བྱེད་སྐབས
བར་བཤོལ་མཁན་ཡང་མོ་མ་གཏོགས་མེད། མོས་ད་དུང་ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡའི་ཐད་ཀྱི་འགན་སྣ་ཚོགས་ཀྱང་ཁུར་དུ་ལེན་པ་ཡིན། མོས་ཁོ་ལ་བཟའ་
བཏུང་བསྐྱལ་བར་མ་ཟད། ཁོས་ཉིན་རེར་དོར་བའི་གཅིན་སྐྱག་ལའང་བདག་བྱས་པའི་
མཚུངས་སུ། འདག་རྫས་དང་ཀུབ་ཁུས་ཁོའི་ལུས་སྟེང་གི་མི་གཙང་བ་དག་འབྱིད་པར་
བྱེད། གཞན་དུ་མོས་ད་དུང་ཁོའི་སྐྲ་ལོ་དང་སྨ་རའི་གསེབ་ཀྱི་ཤིག་དང་ལྗི་བ་འཐུས་འགྲོ་
ལ། ཏ་ལའི་ལོ་མས་བཀབ་སྣང་བའི་ཁང་ཀླད་ལ་བདག་ཡག་པོ་བྱས་ཐོག དྲག་ཆར་
འབབ་པའི་ཉིན་མོ་སོགས་སུ་ཆུ་འགོག་དར་སྦ་བཅས་བེད་སྤྱད་ནས་ཇེ་བརྟན་དུ་གཏོང་
བར་འབད་ངེས་པ་ཡིན། ཆེས་མཐའ་མའི་ཟླ་བ་དེ་དག་གི་རིང་དུ། མོས་ལ་ཏིང་སྐད་ཀྱི་
ཐ་སྙད་འགའ་སྤྱད་ནས་ཁོ་དང་ཁ་བརྡ་བྱེད་པར་ནུས། དེ་ཡང་ཨའོ་ལེ་ལི་ཡ་ནུའོ་དང་པི་
ལར“ཐེར་ནེ་ལ་གཉིས་ཀར་བུ་སྐྱེས་ནས་ཁྱིམ་དུ་ཁྱེར་ཡོང་ཞིང་། ཁྱིམ་ནང་མིང་འདོགས་
པའི་ཆོ་ག་སྤེལ་ཏེ་ཨའོ་ལེ་ལི་ཡ་ནུའོ་ཧོ་སའེ་ཞེས་པའི་མིང་བཏགས་རྗེས། ལེ་མེ་ཏའེ་སིས་
བུ་དེ་རང་གི་བུ་ཆེ་བ་ཡིན་པར་ངོས་བཟུང་། མོའི་ཨ་མའི་མ་གཤིས་ལྷན་སྐྱེས་སུ་མངོན་
ཚུལ་འདིའི་རིགས་ཀྱིས་ཝུའུ་ཨེར་སུའུ་ལ་མཚར་བར་བྱས་སོང་། ཨའོ་ལེ་ལི་ཡ་ནུའོ་ཡི་
ངོས་ཐད་ནས་བརྗོད་ནའང་། རང་གིས་ནི་མོའི་ས་རུ་འཚོ་གནས་ཀྱི་སྙིང་བོ་བཙལ་ཐུབ་
པ་བྱུང་། ཁོས་ཉིན་གང་བོར་ལག་ཤེས་བཟོ་ཁང་ནང་ལས་ཀ་ལས་པར། ལེ་མེ་ཏའེ་སིས་སྔ་
དྲོའི་དུས་ནང་ཀ་ར་བཏབ་མེད་པའི་ཚིག་ཇ་ཕོར་བ་གང་རེ་ཆག་མེད་དུ་སྐྱེལ་ཡོང་ངེས།
བཟའ་ཟླ་གཉིས་ཀ་ཉིན་རེའི་དགོང་མོར་མའོ་སི་ཁོ་ཐེ་ཚང་དུ་ཕྱིན་དུས་ཀྱང་། ཨའོ་ལེ་ལི་
ཡ་ནུའོ་ཡིས་སྒྱུག་པོ་དང་བར་མཚམས་མེད་པར་ཏུའོ་སྨི་ནུ་ཤོན་པད་རྩེ་བ་ལ། ལེ་མེ་ཏའེ་
སིས་ཡང་ན་ཨ་ཅེ་རྣམས་དང་ཕྱོགས་ཡར་མར་གྱི་ཁ་བརྡ་གློད་ཅིང་། ཡང་མིན་ན་ཕ་མ་
ཟུང་དང་མི་ཆེ་བ་ཚོའི་དོན་དག་གླེང་བར་བྱེད། ལྷག་དོན་པུའུ་ཨེན་ཏིའེ་ཡ་ཁྱིམ་རྒྱུད་དང་
གཉེན་གྱི་འབྲེལ་ཟམ་བཙུགས་པ་ནས། ཐང་ཨ་པའོ་ལི་ནར་མའོ་སི་ཁོ་ཐེར་མཚོན་ན་
གྲོང་རྡལ་ནང་དུ་དབང་ཆ་ཇེ་བརྟན་ལ་རབ་ཅིག་སོང་བར་མངོན། རྒྱུ་མཚན་དེའི་དབང་
གིས་ཁོ་ནི་ཞིང་ཆེན་གྱི་ལྟེ་བའི་གྲོང་ཁྱེར་ཕྱོགས་སུ་ལན་གྲངས་མང་པོར་རྒྱུག་པའི་མཇུག་
འབྲས་སུ། སྲིད་གཞུང་གིས་གྲོང་རྡལ་ནང་དུ་སློབ་གྲྭ་ཞིག་བཙུགས་ཟིན་ལ། དོན་དེ་ཡང་
ཕ་མེས་ཀྱི་སློབ་གསོར་དགའ་བའི་མུ་རྒྱུན་དང་དུ་ལེན་མཁན་ཨེར་ཁ་ཏིའེ་ཨའོ་ལ་བདག་
དོམ་བྱེད་དུ་བཅུག ཁོས་ད་རུང་དུད་ཚང་མང་པོར་ཡང་ཡང་བཤད་དེ་ཁང་བའི་ཕྱི་ངོས་
ནི་མདོག་སྔོན་པོར་བསྒྱུར་བར་བྱས་ཏེ་རྒྱལ་ཁབ་སྒེར་ཚུགས་ཀྱི་ཉིན་མོར་དྲན་གསོ་བྱེད་
པར་སྐུལ། གཞན་དུ་ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་གྱིས་གདན་ཞུ་མཛད་པ་
བཞིན་ཕེབས་ཐོག ཁོས་ཁ་ཐ་ལི་ནུའོ་ཡི་ཚོང་ཁང་གྲོང་མཐའ་ཡི་སྲང་ལམ་ཞིག་ནང་
སྤར་བར་བྱས་པ་དང་། ད་དུང་གྲོང་རྡལ་གྱི་ལྟེ་བར་ཡོད་ཅིང་ཚོང་ཤིན་ཏུ་བྲིན་ཡང་ཚུལ་
ལྡན་མིན་པའི་ཚོགས་གནས་མང་པོ་ཞིག་ཀྱང་སྒོ་རྒྱག་ཏུ་བཅུག གཞན་དུ་ཁོ་ལ་མཚོན་
ན་མེ་མདའ་ཐོགས་པའི་ཉེན་རྟོག་པ་དྲུག་ཁྲིད་དེ་ཡོང་ཟིན་ཀྱང་། དེའི་དུས་མི་རྣམས་
ཀྱིས་དང་ཐོག་གྲོང་རྡལ་དུ་ཉེན་རྟོག་པ་དེ་འདྲ་ཡོད་མི་ཆོག་ཚུལ་གྱི་ཆིངས་ཡིག་བཀོལ་
བ་བརྗེད་སོང་། དེ་བས་ཨའོ་ལེ་ལི་ཡ་ནུའོ་ཡིས་སྒྱུག་པོ་ཡི་བྱ་བའི་ལས་འབྲས་ལ་ཡི་རང་
བར་མེད་བྱས་བྱུང་། “ཁྱོད་ཀྱང་ཁོ་དང་འདྲ་བར་རྒྱགས་པོ་འགྱུར་ངེས།” ཁོའི་གྲོགས་པོ་
དག་གིས་ཁོ་ལ་དེ་ལྟར་བརྗོད། འོན་ཀྱང་དུས་ཡུན་རིང་བོར་ཙོག་བསྡད་ནས་ལས་ཀ་ལས་
པར་བརྟེན། ཁོའི་ལུས་པོའི་རུས་སྒྲོམ་ནི་སྔར་ལས་ཇེ་གསལ་དུ་མངོན་པ་དང་། མིག་གི་
འོད་མདངས་ཀྱང་སྔོན་ཆད་དང་བསྡུར་ན་རྣོ་ངར་ཅན་དུ་གྱུར། ཡིན་ནའང་ལུས་ཀྱི་ལྗིད་
ཚད་ལ་འཕེལ་བ་ཅི་ཡང་མེད་པར་མ་ཟད། ཁོའི་ལྷོད་འཇགས་ཀྱི་གཤིས་ཀར་ཡང་ཤུགས་
རྐྱེན་ཏིལ་ཙམ་ཡང་ཕོག་མ་བྱུང་། དེ་ལས་ལྡོག་སྟེ་ཁོའི་མཆུ་འདབ་ཀྱི་ཐིག་སྐུད་དྲང་མོ་ཇེ་
ཟབ་ཏུ་བཏང་ཟིན་པས། ཚུལ་དེས་ཁེར་རྐྱང་གི་བསམ་གཞིག་ཟབ་མོ་དང་ལྷོད་འཇགས་
ཀྱི་གཤིས་ཀའི་རྟགས་སྟོན་བཞིན་པའོ། །ཁོ་དང་ཆུང་མ་གཉིས་ཀྱིས་ཕྱོགས་སོ་སོའི་ཁྱིམ་
ནང་གཏིང་ཟབ་པའི་གཉེན་ཉེའི་བརྩེ་བ་ཧར་སད་བྱེད་དུ་བཅུག་ཚུལ་ལེགས་འགྲུབ་བྱུང་
བས་ན། ལེ་མེ་ཏའེ་སིས་མངལ་སྦྲུམ་ཟིན་ཚུལ་ཁྱབ་བསྒྲགས་བྱས་མ་ཐག ལི་པེ་ཁ་དང་
ཨ་མཱ་ལན་ཏ་ཟུང་གི་བར་གྱི་འཐབ་རྩོད་ཀྱང་རེ་ཞིག་མཚམས་མི་འཇོག་རང་འཇོག་བྱུང་
ལ། སོ་སོ་བལ་ལྭ་སྔོན་པོ(ཕོ་ཞིག་ཡིན་ཚེ)དང་བལ་ལྭ་དམར་པོ(བུ་མོ་ཞིག་ཡིན་པར)
འཐག་པའི་ལས་ཀར་བྲེལ་མགོ་བརྩམས། ལོ་འགའི་རྗེས་སུ་སྲོག་གཅོད་རུ་ཁག་ལ་གདོང་
གཏོད་དུས་ཀྱང་། ཨེར་ཁ་ཏིའེ་ཨའོ་ཡིས་ཆེས་མཐའ་མར་དྲན་པའི་མི་ཡང་མོ་ཡིན་སོང་།
ཝུའུ་ཨེར་སུའོ་ལས་སྒོ་དང་སྒེའུ་ཁུང་གཏན་ཏེ་མྱ་ངན་ཞུ་དགོས་ཚུལ་བརྗོད་པའི་
མཚུངས་སུ། དོན་དག་གལ་ཆེན་མིན་ཚེ་མི་སུ་ཡང་སྒོའི་ཕྱི་ནང་དུ་འགྲོ་མི་ཆོག་ཅེས་
གདམས་སོང་། མོས་ད་དུང་ལོ་གཅིག་གི་ནང་ཚང་མས་སྐད་མཐོན་པོས་ལབ་གླེང་མི་བྱེད་
པའི་རེ་བའང་བཏོན་པར་མངོན། དེར་མ་ཟད་ཁོ་ཚོས་ལེ་མེ་ཏའེ་སི་ཡི་དངུལ་དཔར་འདྲ་
པར་ཞིག་བེམ་པོ་འཇོག་སའི་གནས་དེར་བསླངས་ཐོག འདྲ་པར་སྟེང་དུ་རས་སྐུད་ནག་
པོ་ཞིག་བསྡམས་རྗེས། མདུན་ཐད་དུ་མར་མེ་ཚེ་འབར་རྐོང་བུ་གཅིག་སྦར་བྱུང་། དེར་
མཐུད་ནས་བུ་རབས་ཚ་རྒྱུད་དག་གིས་མར་མེ་དེ་གཟིམས་སུ་མ་བཅུག་ལ། ཁོ་ཚོས་འདྲ་
པར་ངོས་ཀྱི་ལུས་སུ་སྨད་གཡོགས་དཀར་པོ་གསོལ་ཞིང་། རྐང་ལ་མདོག་དཀར་པོ་མངོན་
པའི་ལྷམ་གོན་ཐོག སྐྲ་གསེབ་ཏུ་སེང་རས་སྲབ་མོས་བྱེ་ལེབ་དབྱིབས་ཅན་གྱི་མདུད་པ་
བརྒྱབ་སྣང་བའི་སྨན་ཤར་ཆུང་བ་དེར་གདོང་གཏད་ནས། དེ་དང་ཨ་ཕའི་རྨོ་མོ་ཡི་ཚད་
ལྡན་གྱི་འདྲ་པར་གཉིས་གཅིག་ཏུ་སྦྲེལ་དཀའ་བར་གྱུར། མཚམས་དེ་ནས་བཟུང་ཨ་མཱ་
ལན་ཏས་ཨའོ་ལེ་ལི་ཡ་ནུའོ་ཧོ་སའེ་སྙོར་བའི་འགན་དེ་རང་གི་ཕྲག་སྟེང་དུ་བླངས། མོས་
ནི་རང་གི་བྱིས་པ་ཞིག་གི་སར་བཞག་སྟེ་སྙོར་སྐྱོང་བྱས་པའི་བྱིས་པ་འདིས། མ་འོངས་པའི་
དུས་ནང་མོའི་ཁེར་རྐྱང་རབ་ཅིག་སེལ་རོགས་བྱས་འགྲོ་ལ། ཡང་མོའི་སེམས་ཀྱི་གནོང་
འགྱོད་སྐོར་ཞིག་ཀྱང་ཞི་འཇགས་སུ་གཏོང་ངེས་ཏེ། གཙོ་བོར་མོས་དཀོན་མཆོག་ལ་སྨྱོས་
པ་ནང་བཞིན་སྐྱབས་འཇུག་ཞུས་ནས། དུག་ནི་ལེ་མེ་ཏའེ་སི་ཡི་ཚིག་ཇའི་ནང་ལྷུང་དུ་
བཅུག་པ་རང་ངོ་། །ཕི་ཨའེ་ཐེ་ལུའོ་ཁོ་ལིའེ་སི་ཕིས་སེང་རས་ནག་པོ་དཀྲིས་ཟིན་པའི་ཞྭ་
མོ་གོན་ཞིང་གོམ་འགྲོས་ཡང་མོས་ཁྱིམ་འདི་གར་ཡོང་སྟེ། ལྭ་བ་ནག་ཅིང་ཕུ་ཐུང་རིང་བ་
གོན་ཐོག ལག་པ་དང་སེམས་ངོས་ཀུན་ཏུ་ཁ་ཁུ་སིམ་མེར་ཁྲག་དམར་བཞུར་བཞིན་པའི་
ལི་པེ་ཁ་དང་ཁ་རོག་གེར་ཐུག་འཕྲད་བྱེད། དེ་འདྲའི་གནས་སྐབས་སུ་གཉེན་སྟོན་གྱི་ཉི་
མ་གླེང་བའི་འདོད་ཚུལ་ཡང་གུས་བཀུར་མེད་པའི་གྲས་སུ་འཇོག་ངེས་པར་བརྟེན། འདོད་
ལྡན་འདི་གཉིས་ཀའི་འབྲེལ་བའང་དཀག་ཟིན་པ་ལྟར་ཅུང་ཙམ་ཡང་འཕེལ་མ་ཐུབ་པ་
ལ། མི་སུས་ཀྱང་ཁ་ཡ་མི་བྱེད་པའི་ཐང་ཆད་རང་བཞིན་གྱི་བརྩེ་དུངས་སུ་གྱུར། དེ་ནི་སྔོན་
ཆད་མཆུ་འདབ་སྦྱོར་སླད་གློག་འོད་གཟིམས་པའི་དུངས་པ་ཅན་གཉིས་ཀ་གཞོགས་སུ་
དོར་ནས། འཆི་བདག་གི་འཇིགས་རྔམ་ལ་མགོ་སྒུར་བ་དང་ཡང་དག་མཚུངས། འདི་ལྟར་
ཁ་ཕྱོགས་བོར་ཞིང་རེ་བ་མེད་བརླགས་སུ་ཕྱིན་ཙ་ན། ལི་པེ་ཁ་ཡིས་ཡང་བསྐྱར་ས་བཟའ་
མགོ་བརྩམས།
འདས་པོར་མྱ་ངན་ཞུ་བའི་ཉི་མ་མང་པོ་ཞིག་འགོར་རྗེས་སུ། གཞི་ནས་རྒྱ་གྲམ་རི་མོ་
འདྲུབ་པའི་བྱ་འགུལ་བསྐྱར་གསོ་བྱས་བྱུང་། ཉིན་ཞིག་གི་ཕྱི་དྲོའི་ཆུ་ཚོད་གཉིས་པ་སྟེ། ཚ་
གདུག་གིས་མནར་བའི་ལྷིང་འཇགས་ཁྲོད་དུ། མི་ཞིག་གིས་གློ་བུར་སྒོ་མོ་ཕྱེ་བ་ལ། ཁང་
བའི་ཀ་གདུང་དག་བར་མེད་དུ་འགུལ་མགོ་བརྩམས། ཁྱམས་རིང་ནང་རི་མོ་འདྲུབ་པའི་
ཐད་བྲེལ་བའི་ཨ་མཱ་ལན་ཏ་དང་གྲོགས་མོ་ཚོ། ཉལ་ཁང་དུ་མཛུབ་མོ་ནུ་བཞིན་པའི་ལི་
པེ་ཁ། ཐབ་ཚང་ནང་གི་ཝུའུ་ཨེར་སུའོ་ལ། ལག་ཤེས་བཟོ་ཁང་དུ་འདུག་པའི་ཨའོ་ལེ་ལི་
ཡ་ནུའོ། ད་དུང་ལི་སྡོང་གི་འོག་ཏུ་ཁེར་རྐྱང་ངང་སྡོད་པའི་ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡ་སོགས་སུས་ཀྱང་ཁང་བ་ནི་ས་འགུལ་ཁྲོད་དུ་འདར་ཏེ་འགྱེལ་ལ་ཉེ་འདྲ་
ཚོར། ཡོང་མཁན་ནི་གཟུགས་བོངས་རིང་ཞིང་ཆེ་བའི་ཕོ་རྒོད་ཅིག་སྟེ། ཁོའི་རྒྱགས་པོར་
ཆགས་པའི་ཁོག་སྟོད་ནི་སྒོ་ནང་ལ་མི་ཆུད་ཙམ་དུ་གདའ། འབྲོང་རྒོད་དང་དབྱེར་མ་
མཆིས་པའི་སྐེ་རུ་སྡུག་བསྔལ་ལས་སྒྲོལ་མཁས་ཀྱི་འཕགས་མའི་པར་ཞིག་བཏགས་འདུག་
ལ། དཔུང་བ་གཉིས་དང་བྲང་ཁར་གསང་བ་ལྐོག་གྱུར་གྱི་རི་མོ་སྔོན་པོ་གཙགས་ཡོད་ཅིང་།
གཡས་ལག་གི་མཁྲིག་མའི་སྟེང “བརྒྱང་ཤིང་ངོས་ཀྱི་བུས་པ" ཡི་སྲུང་འཁོར་ཟངས་
ཀྱི་ལག་དཀྲིས་འདྲ་བ་ཞིག་བཏགས་པར་མངོན། ཁོའི་ལུས་པོ་ནི་ཆར་བས་བྲན་ཞིང་ཉི་
མས་གཙེས་པས་སྨུག་མདོག་ཏུ་གྱུར་ཅིང་། སྐྲ་ལོ་ཐུང་བ་ཚོ་གྱེན་དུ་གཟེངས་ཚུལ་ནི་དྲེལ་
གྱི་རྔོག་མ་དང་དབྱེར་མ་མཆིས། མ་ནེ་ནི་བརྟན་ཞིང་བརླིང་བ་ལྟར་བདོག་ཅིང་། མིག
ནང་དུ་སྐྱོ་ཉམས་ཤིག་ཤར་ནས་ཡོད། སྐེ་རགས་ནི་རྟའི་གློ་ཐག་ལས་ཀྱང་ལྡབ་ཀྱིས་ཆེ་བ་
ལྟར་སྣང་ཐོག ཀོ་ལྷམ་ཡུ་རིང་སྟེང་རྐང་སྲུང་དང་རྟ་འཛེར་ཡོད་པར་མ་ཟད། ལྷམ་ཞབས་
སུ་ལྕགས་འཛེར་བརྒྱབ་འདུག་པས། གང་དུ་ཕྱིན་ཀྱང་མི་ལ་ས་ཡོམ་བྱུང་འདྲའི་འཇིགས་
དངངས་སྟེར་བར་བྱེད། ཁོས་རྙིང་ཧྲུལ་དུ་གྱུར་པའི་ཏ་ལེན་འགའ་བསྣམས་ཏེ་མགྲོན་ཁང་
དང་རྒྱུན་ལྡན་གྱི་འཚོ་བ་རོལ་སའི་ཁང་བ་བརྒྱུད་རྗེས། རླུང་ནག་འཚུབ་མ་ཞིག་དང་འདྲ་
བར་སྟོན་ཁའི་མངར་འབྲས་མེ་ཏོག་ཡོད་སའི་ཁྱམས་རིང་དུ་སླེབས་པར། ཨ་མཱ་ལན་ཏ་
དང་གྲོགས་མོ་ཚོ་འཚབ་སྟེ་འགུལ་ཙམ་ཡང་བྱེད་མ་ནུས་ལ། རི་མོ་འདྲུབ་སྤྱད་ཀྱི་ཁབ་ནི་
མདུན་ཐད་དུ་བཟུང་འདུག “ཝེ།” ཁོས་ཐང་ཆད་པའི་སྐད་ཀྱིས་དེ་སྐད་བསྒྲགས་མ་ཐག
ཏ་ལེན་ནི་གང་འདོད་ལྟར་འཚེམ་འཁོར་གྱི་ཅོག་ཙེའི་ངོས་སུ་འཕངས་འཕྲལ། ཐད་ཀར་
ཁྱིམ་གྱི་ནང་དབུས་སུ་ཕྱིན་སོང་། “ཝེ།” ཁོས་ལི་པེ་ཁ་ལ་ལག་བརྡ་ཞིག་བཏང་འོངས།
མོས་མི་ཕོ་དེ་རང་གི་ཉལ་ཁང་གི་སྒོ་ལམ་བརྒྱུད་ནས་འགྲོ་བ་མཐོང་བར་སྐྲག་སྟེ་རི་མོའི་
གཟུགས་ལྟར་གྱུར། “ཝེ།” ཁོས་ཨའོ་ལེ་ལི་ཡ་ནུའོ་ལའང་དེ་ལྟར་བོས་ཀྱང་། ཕྱི་མ་དེས་
ལག་ཤེས་བཟོ་ཁང་གི་ལས་ཀའི་སྟེགས་བུ་རུ་བློ་སེམས་གཅིག་སྒྲིམ་གྱིས་ངལ་རྩོལ་བགྱི་
བར་བྱེད། ཁོ་ནི་མི་སུ་ཞིག་གི་གམ་ནས་ཀྱང་བསྡད་མ་སོང་བར། ཐད་ཀར་ཐབ་ཚང་དུ་
ཕྱིན་པར། གནས་དེ་ག་རང་དུ་གཞི་ནས་གོམ་མཚམས་བཞག་སོང་ལ། དེ་ནི་འཇིག་རྟེན
གྱི་གྲུ་ག་གཞན་ཞིག་ནས་འགྲུལ་བཞུད་ཀྱི་མགོ་བརྩམས་པ་གང་ཞིག་གི་མཇུག་བསྡུས་པ་
དང་མཚུངས། “ཝེ།” ཁོས་ཡང་བསྐྱར་དེ་ལྟར་སྨྲས་བྱུང་། ཝུའུ་ཨེར་སུའོ་ལ་ནི་གློ་བུར་
ཧད་པར་གྱུར་པ་དང་། དེ་ནས་ཁོའི་མིག་ལ་ཞིབ་ཏུ་བལྟས་སོང་། དེར་མཐུད་ནས་འུར་སྒྲ་
ཞིག་བསྒྲགས་པ་དང་མཉམ་པོར་ཕར་རྒྱུགས་ཕྱིན་ཏེ་ཁོའི་སྐེ་རུ་འཐམས་ཙ་ན། དགའ་
སྤྲོའི་དབང་གིས་སྐབས་རེར་ངུ་ཞོར་ཕེ་འདེབས་པར་བྱེད། ཁོ་ནི་མ་གཞི་ཧོ་སའེ་ཨེར་ཁ་
ཏིའེ་ཨའོ་ཡིན་འདུག དེ་སྔོན་ཁྱིམ་དང་འབྲལ་ཁ་ལྟར་དབུལ་ཞིང་ཕོངས་པས། ཝུའུ་ཨེར་
སའོ་ལས་ཁོས་རྟ་གླས་པའི་རིན་དུ་པི་སུའོ་གཉིས་སྦྱིན་དགོས་སོང་། ཁོས་བཤད་པའི་སི་
ཕེན་གྱི་སྐད་རིགས་ནང་ཆུ་པ་ཡི་གསང་སྐད་འདྲེས་ནས་ཡོད། ཁྱིམ་མི་ཚོས་ཁོ་གང་དུ་
ཕྱིན་ཚུལ་དྲིས་ཚེ། ཁོས “ཕྱོགས་ཀུན་ཏུ་སོང་བ་ཡིན” ཞེས་ལན་ལྡོན་འོངས། ཁོས་ནི
དཔྱང་ཁྲི་ཞིག་རང་ལ་བཀོད་སྒྲིག་བྱས་པའི་ཁང་བའི་ནང་སྤྲད་རྗེས། ཉིན་ཞག་གསུམ་ལ་
ཉལ་སོང་། གཉིད་ལས་སད་མ་ཐག་བསྟུད་མར་བྱ་སྒོང་རློན་པ་བཅུ་དྲུག་ཟོས་རྗེས། ཐད་
ཀར་ཁ་ཐ་ལི་ནུའོ་ཡི་ཚོང་ཁང་དུ་ཕྱིན། ཁོའི་གཞན་ལས་ཁྱད་དུ་འཕགས་པའི་ལུས་བོངས་
ལ་བུད་མེད་ཚོའི་ནང་དུ་འཇིགས་དངངས་དང་མཚར་ཉམས་འཕེལ་བར་གྱུར། ཁོས་
རོལ་མོ་དཀྲོལ་བའི་རེ་བ་ཞུས་རྗེས། ཡང་མི་མཐའ་དག་ལ་མངར་ཆང་གིས་མགྲོན་བྱ་རྒྱུ་
ཁས་བླངས། ད་དུང་དུས་མཉམ་དུ་སྐྱེས་པ་ལྔ་དང་ལག་པ་གཅུ་ནུས་ཚུལ་གྱི་རྒྱལ་སྐུགས་
བྱུང་། “དེ་འདྲ་གཏན་ནས་མི་སྲིད།” མི་དེ་ཚོས་ཁོར་ལག་པ་གཅུས་ཏེ་མ་ཐུབ་པ་ན། རང་
དབང་མེད་པར་ཁོ་ལ “བརྒྱང་ཤིང་ངོས་ཀྱི་བུས་པ་འདུག” ཅེས་མཚར་མཚར་དུ་སྨྲ་
བར་བྱེད། ཁ་ཐ་ལི་ནུའོ་ནི་མཐུ་རྩལ་དེའི་རིགས་ལ་ཡིད་མི་ཆེས་པས། པི་སུའོ་བཅུ་གཉིས་
སྐུགས་སུ་བཞག་སྟེ་སྒྲོམ་སྟེགས་དེ་ཁོས་སྣུར་མི་ནུས་ཚུལ་ལབ། ཧོ་སའེ་ཨེར་ཁ་ཏིའེ་ཨའོ་
ཡིས་དངོས་པོ་དེ་སྔར་གྱི་ཁ་མལ་ནས་ཡར་བཀྱགས་ཏེ་རང་གི་མགོར་བཏེགས་ནས་སྲང་
ཆེན་དུ་བཞག་པ་ལ། མཐུད་དེ་མི་བཅུ་གཅིག་སོང་བས་གཞི་ནས་སྔར་གནས་སུ་སྤར་ཐུབ་
པར་གྱུར། དུས་ཆེན་སླེབས་པ་ལྟར་འཁྲུག་ཆ་དོད་པའི་ཁ་དབུགས་ནང་དུ། ཁོས་སྟེགས་
བུ་ཞིག་གི་སྟེང་དུ་རང་གི་གཞན་རྣམས་ཡིད་ཆེས་དཀའ་བའི་ཕོ་རྟགས་དེ་མངོན་སྟོན
བྱས་པའི་ངོས་སུ། མདོག་དམར་པོ་དང་སྔོན་པོ་ནི་འབྲེལ་ཞིང་བསྣོལ་ནས་བདོག་པར་མ་
ཟད། སྐད་རིགས་སྣ་མང་གི་རི་མོ་གཙགས་ནས་ཡོད། བུད་མེད་དེ་ཚོས་སྐོམ་པས་ཆུ་འདོད་
ལྟར་ཁོ་བསྐོར་བྱུང་བར། ཁོས་སུ་ཞིག་གིས་རིན་གོང་མཐོན་པོ་སྟེར་ནུས་ཞེས་དྲིས། དེ་དག་
ལས་སྒོར་མོ་མང་པོ་ཡོད་མཁན་ཞིག་གིས་པི་སུའོ་ཉི་ཤུ་བྱིན་ཆོག་ཅེས་སྨྲས་འོངས། དེར་
ཁོས་བུད་མེད་རྣམས་ཀྱིས་མཉམ་པོར་རྒྱལ་བསྐུགས་ན་འགྲིག་ཚུལ་གྱི་བླང་བྱ་བཏོན་ཐོག
བྱང་རྟགས་གཅིག་ལ་པི་སུའོ་བཅུ་ཐམ་པ་ཡིན་ཚུལ་ཡང་གཏན་དུ་ཁེལ། དེ་ནི་འུད་བརྗོད་
དུ་གཏོགས་པའི་རིན་གོང་ཞིག་སྟེ། ཚོང་ཆེས་བྲིན་པའི་སྨན་ཤར་དག་གིས་ཀྱང་དགོང་
མ་རེར་པི་སུའོ་བརྒྱད་ལས་རྙེད་མི་ཐུབ་པ་ཡིན། འོན་ཏེ་བུད་མེད་ཡོངས་རྫོགས་ཀྱིས་ཡིད་
འཐད་པའི་བརྡ་བསྟན་བྱུང་བར། སོ་སོའི་རུས་མིང་ཤོག་བྱང་བཅུ་བཞི་ཡི་ངོས་སུ་བྲིས་
རྗེས་ཞྭ་མོ་ཞིག་གི་ནང་དུ་བཞག་ཅིང་། མཐུད་དེ་མི་རེ་རེས་ཤོག་བྱང་རེ་བླངས་པར་མངོན།
ཆེས་མཐའ་མར་ལེན་བྱང་གཉིས་ལས་ལྷག་མེད་དེ། བྱ་དགའ་ཐོབ་མཁན་ནི་དེའི་ནང་
ནས་ཐོན་དགོས་པ་ཡིན།
“མི་རེས་ད་རུང་པི་སུའོ་ལྔ་རེ་ཁ་སྣོན་བྱོས།” ཧོ་སའེ་ཨེར་ཁ་ཏིའེ་ཨའོ་ཡིས་དེ་ལྟར་
བླང་བྱ་བཏོན་རྗེས། ཡང “ངས་ཁྱོད་གཉིས་ལ་བདེ་བ་མྱོང་དུ་འཇུག” ཅེས་ལབ་སོང་།
ཁོས་ནི་དོན་དེར་བརྟེན་ནས་འཚོ་བ་རོལ་ཏེ་ཡོང་བ་ཡིན། སྔོན་ཆད་རྒྱལ་ཁོངས་
མེད་པའི་ཆུ་པ་སྐོར་ཞིག་དང་མཉམ་པོར་འཇིག་རྟེན་དུ་རེབ་ང་དྲུག་ལ་སྐོར་བ་བརྒྱབ་
ཟིན། ཉིན་དེའི་དགོང་མོར་ཁོ་ནི་ཁ་ཐ་ལི་ནུའོ་ཡི་ཚོང་ཁང་དུ་མཉམ་པོར་ཉལ་བའི་བུད་
མེད་དེས་ཁོ་གཅེར་བུར་ཁྲིད་ནས་བྲོ་ཁང་དུ་ཡོང་ལ། མི་ཚང་མར་ཁོའི་དཔྲལ་བ་ནས་
རྒྱབ་གཞུང་དང་། སྐེ་ཚིགས་ནས་རྐང་མཛུབ་སྟེ། ལུས་ཀྱི་སྟོད་སྨད་གང་རུང་གི་པགས་
ངོས་སུ་རི་མོ་སྔོན་པོ་གཙགས་འདུག་པའི་ཆ་ལ་རོལ་མྱོང་བྱེད་དུ་བཅུག ཁོ་ནི་དེ་ལྟར
ཁྱིམ་ནང་དུ་འདྲེས་མ་ཐུབ། རྒྱུ་མཚན་ནི་ཉིན་དཀར་ཧྲིལ་པོར་མལ་དུ་གཉིད་འགྲོ་ཞིང་།
མཚན་མོ་སླེབས་དུས་འཆལ་མོ་མང་སའི་སྲང་ལམ་དུ་ཤེད་ཤུགས་འགྲན་པར་ཆས་པ་
ཡིན། རེབ་ཐེངས་འགའ་རེར་ཝུའུ་ཨེར་སུའུ་ལས་ཁོ་གསོལ་ཅོག་གི་མདུན་དུ་ཁྲིད་ཡོང་
བར། ཁོའི་རྣམ་འགྱུར་ནི་བརྩེ་བ་ཁོལ་ཞིང་མི་སེམས་འགུགས་པ་ཅན་དུ་མཐོང་། ལྷག་
དོན་ཁོས་རྒྱལ་ཁབ་གཞན་དུ་ཉེན་ཁ་བརྒྱུད་པའི་གནས་ཚུལ་སྤྲོས་བརྗོད་བྱེད་སྐབས་དེ་
ལྟར་རོ། །ཁོ་ནི་སྔོན་ཆད་མཚོ་ཉེན་འཇིགས་པོ་ལ་འཕྲད་མྱོང་། འཇར་པན་མཚོ་རུ་གཟའ་
འཁོར་གཉིས་རིང་མཚོ་ངོས་སུ་འཚོ་བ་རོལ་དུས། ཚད་པས་ཤི་བའི་འགྲོ་རོགས་ཀྱི་ཤའང་
ཟོས་པར། མཚོ་ཆུ་ཡིས་རེབ་ཐེངས་མང་པོར་སྙོལ་བར་བྱས་ཤིང་། ཉི་འོད་ཀྱིས་ཡང་ཡང་
བསྲེགས་ནས་ཚོས་ཟིན་པའི་ཤ་དེའི་བྲོ་བ་ཞིམ་པར་སྨྲ། ཡང་མེང་ཅ་ལ་མཚོ་ཁུགས་སུ་
ཉི་འོད་ཆེས་གསལ་བའི་ཉིན་གུང་ཞིག་ལ། ཁོ་ཚོའི་གྲུ་ཡིས་མཚོ་འབྲུག་ཅིག་བསད་སོང་
བར། དེའི་ཕོ་བའི་ནང་རྒྱ་གྲམ་དམག་མི་ཡི་རྨོག་ཞྭ་དང་ལྕགས་ཀྱི་ཟ་ལོང་། མཚོན་ཆ་
སོགས་བླངས་པ་ཡིན་ཟེར། གཞན་དུ་ཁོས་ཅ་ལི་པི་མཚོ་རུ་ཝེ་ཁོ་ཏུའོ་ཞིའུ་སིའི་མཚོ་
ཇག་གི་བླ་གནས་གྲུ་ཡང་མཐོང་མྱོང་སྟེ། གྲུ་གཡོར་ནི་འཆི་བའི་མུན་རླུང་གིས་གཤགས་
ནས་ཁ་ཤོ་སྣ་རལ་དུ་བཏང་ཐོག གཡོར་ཤིང་ཡང་མཚོ་འབུ་ཡིས་འཆོས་ནས་ཅང་ལ་མི་
ཉན་པར་བཏང་བར་བརྟེན། གྲུ་དེས་ཀྭ་ཏེ་ལུའོ་ཕུའུ་གླིང་ཕྲན་གྱི་ཕྱོགས་ནི་ཡེ་ནས་རྙེད་
མ་ཐུབ་པར་འདུག དེའི་དུས་ཝུའུ་ཨེར་སུའོ་ལ་ནི་གསོལ་རྟོག་འགྲམ་དུ་མཚམས་མེད་
པར་ངུ་བར་བྱེད་ལ། དེ་ནི་གཏིང་མཐའ་མེད་པའི་ཁྱིམ་ཡིག་རེ་རེ་ཀློག་འདོན་བྱེད་པ་
དང་འདྲ། ཡང་ཧོ་སའེ་ཨེར་ཁ་ཏིའེ་ཨའོ་ཡིས་བརྗོད་པའི་ཁོའི་དཔའ་བོའི་ལག་རྗེས་དང་
བགེགས་བར་ཆད་ལ་འཕྲད་ཚུལ་ཞིབ་ཀློག་བྱེད་པ་དང་ཡང་མཚུངས། “ཁྱིམ་དུ་ཁང་བ་
འདི་འདྲ་མང་པོ་ཡོད་པས། ངའི་གཅེས་ཕྲུག་ལགས།” མོས་ངུ་ཤུམ་བྱེད་ཞོར “ཟས་དེ་
འདྲ་མང་པོ་ཞིག་ཕག་ལ་བླུད་པ་ཡིན” ཞེས་ཀྱང་ལབ་སོང་། ཡིན་ནའང་སེམས་ཀྱི་ཟབ་
ས་རུ། ཅི་པུའུ་སའེ་པ་ཡིས་ཁྲིད་སོང་བའི་བུ་ཕྲུག་དེ་དང་། དགོང་ཟས་ལ་ཕག་ཕྲུག་ཕྱེད་ཀ་
ཟོས་འགྲོ་བར་མ་ཟད། རུལ་བསེར་བཏང་བར་མེ་ཏོག་རྙིད་དུ་འཇུག་མཁན་གྱི་གསར་རྒོད་
དེ་གཉིས་གཅིག་ཏུ་འབྲེལ་དཀའ་བར་ཡོད། ཁྱིམ་མི་གཞན་དག་གི་ཚོར་བ་ཡང་དེ་དག
དང་གཅིག་པ་གཅིག་རྐྱང་ཡིན། ཨ་མཱ་ལན་ཏ་ཡིས་ཁོས་ཟས་ལ་རོལ་བའི་གོ་རིམ་ཁྲོད་དུ་
གཅན་གཟན་ནང་བཞིན་སྒྲེགས་སྐད་རྒྱག་པ་དེར། སྐྱུགས་བྲོ་བའི་ཚུལ་འགེབ་སྲུང་བྱེད་
མི་ཐུབ་པར་གྱུར། ཨེར་ཁ་ཏིའེ་ཨའོ་ཡིས་རང་གི་སྐྱེས་ཁུངས་ཀྱི་གསང་བ་ད་བར་རྟོགས་
མ་བྱུང་བར་བརྟེན། རང་ལ་བསམ་བཞིན་འདང་ཡོད་པའི་ཉམས་སྟོན་ཞོར་ཡར་མར་གྱི་
དོན་དག་རིང་ཐུང་ཅི་དྲིས་རུང་། ཕ་རོལ་པོས་ཁ་ཡ་མི་བྱེད། ཨའོ་ལེ་ལི་ཡ་ནུའོ་ཡིས་ཁོ་
གཉིས་ཀ་ཁང་བ་གཅིག་ནང་བསྡད་པའི་སྔོན་ཆད་ཀྱི་དུས་སྐབས་དེ་དྲན་གསོས་པ་བརྒྱུད་
དེ། གཞོན་ནུའི་དུས་སྐབས་ཀྱི་འཆམ་མཐུན་དེ་བསྐྱར་འཐུ་ཞུ་བར་ཚོད་ལྟ་བྱེད་འདོད་
ཀྱང་། ཧོ་སའེ་ཨེར་ཁ་ཏིའེ་ཨའོ་ཡིས་ཡོད་ཚད་བརྗེད་ཟིན་ཏེ། རྒྱུ་མཚན་ནི་མཚོ་ངོས་སུ་
འཚོ་སྡོད་བྱེད་སྐབས་དོན་དག་རབ་དང་རིམ་པ་མང་དུ་བྱུང་བ་དེས་ཁོའི་དྲན་ཤེས་ཀྱི་ཆ་
མང་པོ་བཟུང་ཟིན་པས་རེད། དེ་དག་ལས་ལི་པེ་ཁ་གཅིག་པུ་ནི་ཁོས་དྲག་འདུལ་ཐུབ་པ་
བྱུང་། ཉིན་དེའི་ཕྱི་དྲོ་ཁོ་ནི་རང་གི་ཉལ་ཁང་གི་སྒོ་ལམ་བརྒྱུད་དེ་འགྲོ་བ་མཐོང་བར། མོའི་
སེམས་སུ་དབུགས་འབྱིན་རྔུབ་བྱེད་ཚུལ་མེ་རི་འཕྱུར་བ་ལྟར་མངོན་ཞིང་། ཁྱིམ་ཧྲིལ་པོ་
འདར་ཡོམ་གཏོང་ནུས་ཀྱི་རྒོད་པོའི་བརྟུལ་ཞུགས་མངོན་པ་འདི་དང་གོ་སྡུར་ཚེ། ཕི་ཨའེ་
ཐེ་ལུའོ་ཁོ་ལིའེ་སི་ཕི་ནི་དུས་རབས་ཀྱི་རྗེས་སྙེག་མཁན་གྱི་ཉམ་ཆུང་སྐྱེས་བུ་ཞིག་ཅི་ལ་
དེར་བརྟེན་མོས་ནི་ཁ་གཡོར་ས་གང་རུང་བཙལ་ནས་ཁོའི་ཉེ་སར་བཅར་གང་ཐུབ་
བྱས། རེབ་ཅིག་ལ་ཧོ་སའེ་ཨེར་ཁ་ཏིའེ་ཨའོ་ཡིས་འཛེམ་དོགས་ཅི་ཡང་མེད་པའི་སྒོ་ནས་
མོའི་མགོ་རྔ་ཧྲིལ་པོར་ཞིབ་ལྟ་ཡུད་ཙམ་བྱས་རྗེས “ཁྱོད་ལ་བུད་མེད་ཀྱི་བྲོ་བ་འདུག
སྲིང་མོ་ཆུང་ཆུང” ཞེས་ལབ་སོང་། གཏམ་དེས་ལི་པེ་ཁ་ནི་རང་གཅུན་གྱི་ནུས་པ་མེད
མཁན་ཞིག་ཏུ་བཏང་བ་ལ། ཡང་སྔོན་ཆད་ལྟར་སྨྱོན་མ་ནང་བཞིན་ས་དང་རྩིག་ཤུན་ཟ་
མགོ་བརྩམས་པར་མ་ཟད། བཀྲེས་ལྟོགས་ཀྱི་ཉམས་དང་བཅས་ཏེ་མཛུབ་མོ་ནུས་པར།
མཛུབ་ངོས་སུ་སྔར་ལས་ལྷག་པར་ཤ་རོ་མངོན་མགོ་བརྩམས་ལ། ད་དུང་འཁྱིལ་ཆུའི་ནང་
འཚོ་བའི་ཀྲི་འབུ་འདྲེས་པའི་ལྗང་མདོག་གི་གཤེར་ཁུ་ཞིག་ཀྱང་སྐྱུགས་པར་མངོན། དེ་
ལྟར་མོ་ནི་དགོང་མ་རེ་རེར་གཉིད་ཆག་ཅིང་ལུས་སུ་ཚ་བ་རྒྱས་ནས་འདར་ཡོམ་བྱས་པ་
དང་སྦྲགས་ཏེ། སེམས་འཁྲུག་པའི་ཁྲོད་དུ་བར་མཚམས་མེད་པར་འཕག་འཚག་རྒྱག་
དགོས་བྱུང་། འདི་ལྟར་བསྒུགས་ནས་ཞོགས་པར་ཁང་བ་ཧྲིལ་པོ་ཧོ་སའེ་ཨའེ་ཁ་ཏིའེ་ཨའོ་
ཕྱིར་ཡོང་དུས་འགུལ་འདར་རྒྱག་པའི་བར་མཚམས་སུ་སྡོད་ངེས་པ་ཡིན། ཉིན་ཞིག་གི་
ཕྱི་དྲོར་ཁྱིམ་མི་གང་བོ་དགུང་ཉལ་བྱས་སོང་བའི་ཚེ་ན། མོས་གཞི་ནས་བསྲན་མ་ཚུགས་
པར་ཁོའི་ཁང་བའི་ནང་དུ་ཕྱིན། མོའི་མིག་ལམ་དུ་མངོན་པ་ནི་ཁོས་དོར་ཐུང་ཞིག་གོན་
ཐོག གཉིད་དུ་ཡུར་བ་མེད་པར་ཐག་པས་ཀ་ངོས་སུ་བཏགས་འདུག་པའི་དཔྱང་ཁྲིའི་
སྟེང་ནར་ནས་ཡོད་པ་དེ་རང་ངོ་། །མོས་ནི་མེ་ཏོག་མང་པོ་གཙགས་པའི་ལུས་བོངས་ཆེ་
བ་དེར་ཅེར་ནས་བླ་འདར་བྱུང་བ་དང་སྦྲགས་ཏེ་དབང་མེད་དུ་ཕྱི་ནུར་བྱེད་དགོས་པར་
གྱུར། “དགོངས་པ་མ་ཚོམས།” མོས་གསལ་བཤད་ཀྱི་ཚུལ་དུ “ངས་ཁྱེད་འདི་གར་
ཡོད་པ་མི་ཤེས” ཞེས་བརྗོད་སོང་། མོའི་སྐད་མགོ་ཤིན་ཏུ་དམའ་བ་ནི་གཞོགས་ཀྱི་མི་
ཚོ་གཉིད་ལས་མི་སློང་བའི་ཕྱིར་རོ། ། “འདི་གར་ཡོང་རོགས།” ཁོས་དེ་ལྟར་སྨྲས་པར།
ལི་པེ་ཁས་ཀྱང་དེ་ལྟར་བསྒྲུབས་པར་མངོན། མོ་དཔྱང་ཁྲིའི་འགྲམ་དུ་ལངས་བསྡད་ཚེ།
ལུས་སྟེང་ནས་རྔུལ་ཆུ་བར་མེད་འཛུལ་ཡོང་བ་ལ། དོན་ལྔ་སྣོད་དྲུག་ནི་ཕྱོགས་གཅིག་ཏུ་
འདུས་འདྲའི་ཚོར་བས་བརྟས། ཨེར་ཁ་ཏིའེ་ཨའོ་ཡིས་ཐོག་མར་མཛུབ་ངོས་ཀྱིས་མོའི་
རྐང་མགོར་ཕུར་ཕུར་བྱེད་ཅིང་། དེ་ནས་རྗེ་ངར་དང་། མཐུད་དེ་བརླ་ངོས་སུ་ཕུར་ཕུར་
བྱས་བྱུང་བར། ངག་ལས་ལྡབ་ལྡིབ་ངང “སྲིང་མོ་ཆུང་བ། ཨ། སྲིང་མོ་ཆུང་བ” ཞེས་
བསྒྲགས་འོངས། ཆེས་མཐའ་མར་རླུང་ནག་འཚུབ་མ་དྲག་པོ་འཁོར་འདྲ་དང་མཚུངས་
ལ། ཡང་ཏོག་ཙམ་ཡང་འཆུགས་པ་མེད་པའི་ནུས་ཤུགས་ཀྱིས་མོས་རྐེད་པ་ནས་བཟུང་སྟེ་
གནམ་ལ་བཀྱགས་པ་དང་མཉམ་དུ། ནང་གོས་མཐའ་དག་དུས་གཅིག་ཏུ་ཕུད་རྗེས། བྱིའུ་
ཞིག་བཤགས་པ་ནང་བཞིན་བཟོས། མོས་ཀྱང་ནུས་ཤུགས་ཡོད་དགུ་བཏོན་ཙ་ན། གཞི་
ནས་ལྔ་ལམ་དུ་འགྲོ་མི་དགོས་ཙམ་བྱུང༌། མཐུད་དེ་མོས་དཀོན་མཆོག་གིས་རང་ཉིད་ཀྱི་
ཚེ་སྲོག་གི་མུ་རྒྱུན་སྐྱོང་དུ་བཅུག་པའི་ཆར་བཀའ་དྲིན་ཞུས་པ་དང་ཆབས་ཅིག་ཤེས་
ཚོར་མེད་པ་ལྟར་དུ་གྱུར་ལ། ཡང་བཟོད་དུ་མེད་པའི་ན་ཟུག་ལས་བྱུང་བའི་བློ་ཡུལ་ལས་
འགོངས་པའི་བདེ་སྐྱིད་ཀྱི་ཀློང་དུ་སིམ་ཞིང་། དྲོད་ཀྱིས་ཁེངས་པའི་དཔྱང་ཁྲི་ཡི་འདམ་
རྫབ་ནང་འཕག་འཚག་བརྒྱབ་པར། འཆོལ་ནས་ཡོང་བའི་ཟུངས་ཁྲག་ནི་འདམ་རྫབ་
ཀྱིས་སྣག་ཤོག་འཇིབ་པ་ལྟར་ཡོངས་སུ་དག་པར་བྱས་སོང་།
ཉིན་གསུམ་གྱི་རྗེས་སུ། ཁོ་ཚོ་ནི་ཆུ་ཚོད་ལྔ་པའི་ཐོག་གི་མཆོད་འབུལ་ཆོ་གའི་སྐབས་
བཟའ་ཚང་བསྒྲིགས། ཧོ་སའེ་ཨེར་ཁ་ཏའེ་ཨའོ་སྔ་ཉིན་དེར་ཕུ་ཨའེ་ཐེ་ལུའོ་ཁོ་ལིའེ་སི་ཕི་
ཡི་ཚོང་ཁང་དུ་ཕྱིན་ཚེ། ཁོས་སློབ་མ་རྣམས་ལ་གནའ་བོའི་རྒྱུད་ལྡན་རོལ་ཆ་ཁྲིད་བཞིན་
པ་མཐོང་། འོན་ཀྱང་ཁོ་གཞོགས་སུ་བོས་ཏེ་སློབ་བུ་ཚོར་གཡོལ་མ་བྱུང་། “ང་ནི་ལི་པེ་
ཁ་དང་གཉེན་བསྒྲིག་རྒྱུ་ཡིན།” ཁོས་དེ་སྐད་སྨྲས། ཕུ་ཨའེ་ཐེ་ལུའོ.ཁོ་ལིའེ་སི་ཕི་ཡི་ངོ་
མདོག་གློ་བུར་སྐྱ་བོར་གྱུར་པར། ཁོས་རོལ་ཆ་སློབ་མ་ཚོར་བྱིན་རྗེས་སློབ་ཁྲིད་མཇུག་སྒྲིལ་
པ་ཁྱབ་བསྒྲགས་བྱས། རོལ་ཆ་དང་རྒྱུད་ལྡན་རྩེད་ཆས་གཞན་དག་སྤུངས་འདུག་པའི་
ཚོམས་ཁང་དེར་ཁོ་གཉིས་ལས་ལྷག་མི་འདུག་པའི་སྐབས་སུ། ཕུ་ཨའེ་ཐེ་ལུའོ་ཁོ་ལིའེ་སི་
ཕིས “མོ་ནི་ཁྱེད་ཀྱི་སྲིང་མོ་མ་ཡིན་ནམ” ཟེར།
“ང་ལ་མཚོན་ན་དེར་ཁ་ཡ་བྱེད་མི་དཔེ།” ཧོ་སའེ་ཨེར་ཁ་ཏིའེ་ཨའོ་ཡིས་དེ་ལྟར་
ལན་ལྡོན།
ཕུ་ཨའེ་ཐེ་ལུའོ་ཁོ་ལིའེ་སི་ཕི་ཡིས་བསུང་ལྡན་རྩྭའི་དྲི་མ་མཆེད་པའི་ལག་ཕྱིས་ཆུང་
བ་སྤྱད་དེ་རང་གི་དཔྲལ་ངོས་འབྱིད་ཙམ་བྱས་སོང་།
“འདི་ནི་འཇིག་རྟེན་མི་ཆོས་དང་འགལ་ནས་ཡོད།” ཁོས་འགྲེལ་བཤད་ཀྱི་ཚུལ་
དུ “གཞན་དུ་ན་ཁྲིམས་ཀྱི་རྒྱབ་སྐྱོར་ཡང་མེད” ཅེས་བརྗོད་འོངས།
ཧོ་སའེ་ཨེར་ཁ་ཏའེ་ཨའོ་ཡིས་དུས་ཚོད་འཕྲོ་བརླགས་སུ་གཏོང་ན་མ་འདོད། དེ་ནི་
ཕུ་ཨའེ་ཐེ་ལུའོ་ཁོ་ལིའེ་སི་ཕི་ཡིས་བཤད་པའི་ཚིག་གི་རྐྱེན་གྱིས་མིན་ཏེ། སྐྱ་བོར་མངོན་
པའི་ཁོའི་ངོ་མདོག་དེས་རླུང་ལངས་སུ་བཅུག་པ་རང་ངོ་། །
“འཇིག་རྟེན་མི་ཆོས་ཟེར་བ་ཕར་གཡུགས་ཞོག” ཁོས་མཐུད་ནས “ང་འདི་གར་
ཡོང་དོན་ནི་སེམས་ངལ་སྤྱད་དེ་ལི་པེ་ཁ་ལ་གཏིང་འདྲི་བྱེད་དུ་འགྲོ་མི་དགོས་ཞེས་བརྗོད་
འདོད་པ་དེ་ཡིན” ཟེར།
ཕུ་ཨའེ་ཐེ་ལུའོ་ཁོ་ལིའེ་སི་ཕི་ཡི་མིག་མཐར་མཆི་མ་འཁྱིལ་བ་མཐོང་བར། ཁོའི་རྩུབ་
དྲག་གི་རྣམ་འགྱུར་ནི་ཇེ་ལྷོད་ལ་རབ་ཅིག་བུད་སོང་།
“ད་དེ་བྱོས།” ཁོས་སྐད་གདངས་བསྒྱུར་ཙམ་གྱིས “གལ་སྲིད་ཁྱོད་ངེད་ཚང་ལ་
དགའ་ངོ་མ་ཡིན་ཚེ། ད་རུང་ཨ་མཱ་ལན་ཏ་ཡོད” ཅེས་སྨྲས་འོངས།
ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་གྱིས་གཟའ་ཉི་མའི་ཉིན་གནས་ལུགས་
བརྗོད་པའི་ཚེ་ན། ཧོ་སའེ་ཨེར་ཁ་ཏིའེ་ཨའོ་དང་ལི་པེ་ཁ་ནི་མིང་སྲིང་མིན་ཚུལ་གསལ་
བཤད་བྱས་བྱུང་། ཝུའུ་ཨེར་སུའོ་ལར་ཆ་བཞག་ན་དོན་དག་འདི་ནི་བློ་ཡུལ་ལས་འགོངས་
པའི་གུས་ལུགས་དང་འགལ་ཚུལ་ཞིག་ལ་ལྟ་བཞིན་ཡོད། ཁོ་ཚོ་ཆོས་ཁང་ནས་ཕྱིར་ཡོང་
བའི་སྐབས་སུ། མོས་བཟའ་ཚོ་གསར་བ་འདི་གཉིས་ཁྱིམ་ནང་ཡོང་དུ་མ་བཅུག མོའི་དྲང་
ཐད་ནས་བཤད་ན་ཁོ་གཉིས་ནི་ཤི་སོང་བ་དང་ཁྱད་མི་འདུག དེར་བརྟེན་ཁོ་ཚོས་སྤྱིའི་
དུར་སའི་ཁ་གཏད་དུ་ཁང་བ་གྱན་གཅིག་གླས་པ་དང་། དེའི་ནང་དུ་ཁྱིམ་ཆས་ཉག་གཅིག་
འདུག་པ་ནི་ཧོ་སའེ ་ཨེར་ཁ་ཏིའེ་ཨའོ་ཡི་དཔྱང་ཁྲི་ཡིན། གཉེན་བསྒྲིགས་པའི་དགོང་
མོ་དེར། སྡིག་པ་རྭ་ཙ་ཞིག་ལི་པེ་ཁ་ཡི་འདྲུད་ལྷམ་ནང་འཛུལ་ནས་མོའི་རྐང་བར་དུག་
མདུང་གིས་གཙགས་སོང་ལ། མོའི་ལྕེ་ནི་སྦྲིད་དེ་ཚོར་བ་མེད་པར་གྱུར། ཡིན་ནའང་
ཚུལ་དེས་ཁོ་ཚོས་ཧ་ལས་ཧང་སངས་ཀྱི་བརྩེ་ཟླ་ཞིག་རོལ་བར་བར་བགེགས་ཅི་ཡང་
བཟོ་མ་ནུས། ཁྱིམ་མཚེས་དག་ནི་གཞིས་ཁུལ་ཧྲིལ་པོ་གཉིད་ལས་སློང་བའི་འཁུན་སྒྲ་
དེའི་དབང་གིས་དངངས་སོང་། དགོང་མོ་རེ་རེར་ལན་གྲངས་བརྒྱད་དང་། དགུང་ཉལ་
ཀྱི་དུས་སུ་ཡང་ལན་གསུམ་ལ་གྲག་པས། ཀུན་པོས་ངན་ཁྲེབ་རྩུབ་སྦྱོར་དེས་འདས་པོ་
རྣམས་ཀྱི་བདེ་བའི་གཉིད་ལ་གནོད་པ་མི་འབྱུང་བའི་སྨོན་ལམ་འདེབས་པར་བྱེད།
ཨའོ་ལེ་ལི་ཡ་ནུའོ་ནི་ཁོ་ཚོར་སེམས་ཁུར་བྱེད་མཁན་གྱི་མི་གཅིག་པུར་གྱུར། ཁོས་ཁོ་
གཉིས་ལ་ཁྱིམ་ཆས་སྐོར་ཞིག་ཉོས་ཐོག སྒོར་མོ་ཡང་བསྐྱལ། དེ་ལྟར་ཧོ་སའེ་ཨེར་ཁ་ཏིའེ་
ཨའོ་སྔར་རྒྱུན་ལྟར་གྱུར་ཅིང་། ཁྱིམ་གྱི་ལྷས་ར་དང་འདྲེས་ནས་བདོག་པའི་ཞིང་ས་ཞིག་རྨོ་
འདེབས་བྱེད། འཚོ་བ་དངོས་ཀྱིས་རང་གི་རྨི་ལམ་ལས་ཀྱང་ལྷག་པའི་འདོད་བློ་བསྐངས་
ཟིན་ནའང་། ཨ་མཱ་ལན་ཏར་མཚོན་ན་ནམ་དུ་ཡང་ལི་པེ་ཁ་ལ་སྡང་བའི་ཁྱུད་མོ་ལས་
འབུད་མ་ཐུབ། ཡང་ཝུའུ་ཨེར་སུའོ་ལས་ངོ་ཚ་དེ་ཇི་ལྟར་བཀྲུ་དགོས་པའི་ཐབས་སུ། རང་
འགུལ་གྱིས་ཕི་ཨའེ་ཐེ་ལུའོ་ཁོ་ལིའེ་སི་ཕི་གཟའ་འཁོར་རེའི་གཟའ་མིག་དམར་ཉིན་ཁྱིམ་
དུ་དགུང་ཚིགས་གསོལ་བར་བོས་ཙ་ན། ཕྱི་མས་ཀྱང་ཞི་འཇམ་དང་ལ་རྒྱ་མ་ཤོར་བའི་ངང་
དུ་ལས་བསམ་སར་མ་སོང་གསེག་སར་ཕྱིན་པའི་ཆ་དེ་ལས་རྒྱལ་ཐུབ་པར་གྱུར། ཁྱིམ་འདི་
གའི་བཟའ་མི་གང་བོར་བརྩི་བཀུར་མཚོན་སླད། ཁོས་ཞྭ་མོའི་སྟེང་དུ་དཀྲིས་པའི་སྐུད་པ་
ནག་པོ་དེ་བླངས་མ་སོང་བར་མ་ཟད། སྤྲོ་སེམས་དང་བཅས་ཨ་མཱ་ལན་ཏར་བཅར་ཅི་ཐུབ་
བྱས་ཐོག མོ་ལ་ཕྱིའི་རྒྱལ་ཁབ་ཀྱི་ལེགས་སྐྱེས་མོད་པོ་བསྟབས་པ་སྟེ། བྱེ་བྲག་ཏུ་ཕུའུ་ཐའོ་
ཡ་ཡི་ཧྲ་ཏིང་ཉ་དང་། ཐུར་ཁེ་ཡི་རྒྱུ་སེའེ་སིལ་ཏོག་བསྙལ་མ། ད་དུང་ཐེངས་ཤིག་མ་ཉི་ལ་
ཡི་མཛེས་དགུས་ཁྱོགས་པའི་ཕྲག་ཁེབས་ལག་ཕྱིས་ཆེ་བ་བཅས་འདུག ཨ་མཱ་ལན་ཏས་
ཀྱང་སྙིང་ཉེ་ཞིང་གཟབ་རྒྱས་ཀྱི་སྒོ་ནས་ཁོ་ལ་སྣེ་ལེན་བགྱིས། མོས་ཕ་རོལ་པོའི་དགའ་
ཕྱོགས་དེར་རྒྱུས་ལོན་བྱས་རྗེས། ཁོའི་ཚི་ལེན་གྱི་ཕུ་ཐུང་གི་འདབས་ཁར་འཕྱང་ནས་ཡོད་
པའི་རས་སྐུད་གཅོད་པའམ། ཡང་ན་ཁོའི་སྐྱེས་སྐར་གྱི་ཉིན་མོར་ཉིད་ཀྱི་རུས་མིང་བསྡུས་
མ་དྲུབ་སྣང་བའི་ལག་ཕྱིས་ཆུང་བ་སྐྱེས་སུ་འབུལ་བར་བྱེད། གཟའ་མིག་དམར་རེ་རེར་
དགུང་ཚིགས་གསོལ་རྗེས་སུ། མོས་ཁྱམས་རིང་ནང་མེ་ཏོག་དྲུབ་པར། ཁོས་ནི་གཞོགས་
སུ་སྡོད་རོགས་བྱེད་པར་སེམས་པ་སྐྱིད་ཀྱིས་ཁེངས་ནས་ཡོད། ཕི་ཨའེ་ཐེ་ལུའོ་ཁོ་ལིའེ་སི་
ཕིར་ཆ་བཞག་ནས་བཤད་ན། ཁོས་ནམ་ཞར་བུ་མོ་ཆུང་ཆུང་ཞིག་ལྟར་ཁ་གཏད་བཅགས་
པའི་མོ་ལ་ད་ནི་ཕྱོགས་ཡོངས་ནས་གསར་རྙེད་ཀྱི་ཚོར་སྣང་བྱུང་། མོའི་ཕྱི་མོ་སྒོའི་ཐད་
འགུགས་ཤུགས་ཆེར་མི་འདུག་ནའང་། མཐོང་བར་དཀོན་པའི་ཚོར་ནུས་ཤིག་ནི་ཏིལ་
ལ་ཏིལ་མར་བཞིན་འདྲེས་པས། འཇིག་རྟེན་ལས་ཀྱིས་ས་པའི་བྱ་དངོས་ཡོད་དོ་ཅོག་གི་
མཛེས་པ་མྱོང་རོལ་ཐུབ་པར་མ་ཟད། མི་དག་གིས་ཚོར་དུ་མེད་པའི་བརྩེ་བ་སྙི་མོ་ཞིག་
ཀྱང་ཁོང་དུ་སྦས་ནས་ཡོད། གཟའ་མིག་དམར་ཞིག་ཏུ། སྐྱེ་བོ་རྣམས་ལ་ཡིད་གདེང་ཡོད་
ཅིང་སྔ་ཕྱི་གང་རུང་དུ་འབྱུང་ངེས་ཀྱི་དོན་དག་དེ་གཞི་ནས་བྱུང་སོང་། དེ་གསལ་བོར་ལབ་
ན་ཕི་ཨའེ་ཐེ་ལུའོ་ཁོ་ལིའེ་སི་ཕི་ཡིས་མོ་ལ་གཉེན་བསྒྲིག་རྒྱུ་ཡིན་ཚུལ་གྱི་རེ་བ་བཏོན་
པར་མངོན། ཨ་མཱ་ལན་ཏས་ལག་ནང་གི་ལས་ཀའི་མཚམས་བཞག་སྟེ། རྣ་འགྲམ་དུ་མངོན་
པའི་དམར་ཤ་དང་ཚ་བ་གཉིས་རིམ་གྱིས་མེད་པར་གྱུར་ཙ་ན་གཞི་ནས་ཁ་གྲག་བྱུང་། ལྷོད་
འཇགས་ཀྱི་སྐད་གདངས་ནང་བག་ཡོད་ཚུལ་ལྡན་གྱི་ཆ་དེ་ཆེས་གསལ་བར་སྣང་།
“དེ་ལོས་ཆོག ཁོ་ལིའེ་སི་ཕི།” མོས་ལན་དུ “ཡིན་ནའང་རྒྱུས་ལོན་ཟབ་མོ་ཡོད་
པའི་དུས་ལ་བསྒུགས་ན་བཟང་། བྲེལ་ཚུབ་ཆེས་དྲགས་ན་ནམ་ཡང་མི་བཟང་བ་ཡིན”
ཞེས་སྨྲས་འོངས།
ཝུའུ་ཨེར་སུའོ་ལ་ནི་ཅི་བྱེད་མི་ཤེས་པའི་ཨར་ལ་གཏད་སོང་། སྤྱིར་བཏང་ཕི་ཨའེ་ཐེ་
ལུའོ་ཁོ་ལིའེ་སི་ཕིས་རང་ལ་བག་ཆགས་བཟང་པོ་བཞག་གྱུར་ཀྱང་། མོས་ད་རུང་གསར་བུ་
དེ་ལི་པེ་ཁ་དང་ཀྱག་ཀྱོག་ཆེ་ཞིང་རྒྱུན་རིང་བའི་བརྩེ་དུངས་ཀྱི་ལམ་བུ་བརྒྱུད་རྗེས། ཆེས་
མཐའ་མར་འདི་འདྲའི་ཐག་གཅོད་མཛད་པར་གཏན་དུ་ཁེལ་མ་ཐུབ་པར་ལུས། ཀུན་སྤྱོད་
ཀྱི་ཟུར་ངོས་ནས་བལྟས་ཀྱང་བཟང་ངན་གྱི་དབྱེ་བ་མི་ཁོར་རོ། །མི་གཞན་རྣམས་ལ་དེ་འདྲའི་
སེམས་ཁྲལ་མེད་པ་མཐོང་བར། ཆེས་མཇུག་ཏུ་སླེབས་སྐབས་མོས་དོན་འདི་ཚོད་དཔོག་བྱེད་
ཁག་པའི་དོན་དངོས་སུ་ངོས་བཟུང་སྟེ་དང་ལེན་བྱས་བྱུང་། ཨའོ་ལེ་ལི་ནུའོ་ནི་དུད་ཚང་
འདིའི་ནང་གི་གོར་གོར་བྱས་ན་དཀྱིལ་ནས་སྡོད་མཁན་ཡིན་པ་ལ། ཁོའི་བསམ་འཆར་ཁྱད་
དུ་མཚར་ཞིང་གོ་བར་དཀའ་ཐོག ཡང་ཐེ་ཚོམ་ཟ་མི་དགོས་པའི་སྐོར་ཡིན་པ་ལ། ཚུལ་དེ
ཝུའུ་ཨེར་སུའོ་ལར་མཚོན་ན་སྔར་ལས་ཀྱང་སྒྲུབ་ཁག་པའི་ས་རུ་དེད་པར་མངོན།
“ད་ལྟ་ནི་གནས་འགྲོ་ལབ་ཅིང་གཉེན་སྟོན་བརྗོད་པའི་དུས་དེ་མ་ཡིན་ནོ། །”
སྐད་ཆ་དེའི་ནང་དོན་ནི་ཝུའུ་ཨེར་སུའོ་ལས་ཟླ་འགའི་རྗེས་སུ་གཞི་ནས་རྟོགས་པ
བྱུང་། འོན་ཀྱང་དེ་ནི་ཨའོ་ལེ་ལི་ཡ་ནུའོ་ཡིས་སྐབས་དེར་སྟེར་ཐུབ་པའི་ཆེས་རྣམ་དག་
གི་བསམ་འཆར་ཏེ། ནང་དོན་གྱི་ཆ་ནས་གནས་འགྲོ་གཉེན་སྟོན་ལས་གཞན་དུ། དམག་
འཁྲུག་མ་ཐེ་བའི་དོན་དག་ཡོངས་རྫོགས་དང་འབྲེལ་ནས་ཡོད། ཁོ་རང་ཉིད་ཀྱིས་སྲོག་
གཅོད་རུ་ཁག་ལ་གདོང་གཏོད་དུས་སུའང་། མུ་འབྲེལ་ཅན་གྱི་དོན་ཕྲན་ཚེགས་སུ་
གཏོགས་ལ། ཡང་གཡོལ་ས་ཡེ་ནས་མི་འགྲོ་བའི་གློ་བུར་ཅན་གྱི་དོན་རྐྱེན་དེ་དག་གིས་
རང་ཉིད་ལ་ཇི་ལྟར་བྱས་ཏེ་མཇུག་བསྡོམས་རང་ཐོབ་ཏུ་བཅུག་པ་ཡེ་མ་གོ ལེ་མེ་ཏའེ་སི་
ཤི་བ་ཡིས་ཁོའི་སེམས་ཁྲལ་གྱི་འདར་ཡོམ་དེ་སློང་མ་ཐུབ་པ་དང་། དེ་ལས་ལྡོག་སྟེ་སྐྱོ་
གདུང་འདྲེས་མའི་ཁོང་ཁྲོ་ཞིག་དང་འདྲ་བ་བྱུང་བར། རིམ་འགྱུར་གྱིས་ཁུ་སིམ་པའི་ཕམ་
སེམས་ཀྱི་ངོ་བོར་འཕོས་པས། དང་ཐོག་ཁོས་ཁེར་རྐྱང་འདེམ་དུས་ཀྱི་ཚོར་བ་དང་འཕལ་
ཁ་འཕྲོད་འདྲར་གྱུར། དེར་བརྟེན་ཁོ་ནི་ཡང་བསྐྱར་བྱ་བའི་ཀློང་དུ་ཞུགས་ཟིན་ཀྱང་། སྐྱུག་
པོ་དང་མཉམ་པོར་ཏུའོ་སྨི་ནུ་རུས་པའི་ཤོན་པད་རྩེ་བའི་གོམས་གཤིས་དེ་རྒྱུན་འཛིན་བྱས་
སོང་། དེ་ཡང་འདས་པོར་མྱ་ངན་ཞུ་བར་རྐྱེན་བྱས་ནས་ལྷིང་ཞིང་འཇགས་པར་གནས་
པའི་ཁྱིམ་དེ་རུ། མཚན་དུས་ཀྱི་ཁ་བརྡ་ཡིས་སྐྱེས་པ་ཟུང་གི་བརྩེ་འདང་ཇེ་ཟབ་ཏུ་བཏང་
བར་མངོན། “ཡང་བསྐྱར་གཉེན་སྒྲིག་བྱོས་ཤིག ཨའོ་ལེ་ལི་ཐའོ།” སྒྱུག་པོས་ཁོ་ལ
“ངེད་ཚང་གི་བུ་མོ་དྲུག་པོ་ལས་གདམ་ཆོག” ཟེར། འདེམ་བསྐོ་མ་བྱས་པའི་སྔོན་ཏག་
ཏག་ལ། ཐང་ཨ་པའོ་ལི་ནར་མའོ་སི་ཁོ་ཐེ་ནི་བར་མཚམས་མེད་པར་ཕྱི་ཕྱོགས་སུ་ཆས་
སོང་། རེབ་ཅིག་ཕྱིར་ཡོང་རྗེས་རྒྱལ་ཁབ་ཀྱི་ཆབ་སྲིད་རྣམ་པར་སེམས་ཁྲལ་ཡང་ཡང་བྱས་
བྱུང་། དེ་ལྟར་བྱེད་དོན་ནི་རང་དབང་ཕྱོགས་ཁག་གིས་འཁྲུག་པ་རྒྱག་རྒྱུ་ཐག་གིས་བཅད་
པར་སྨྲ། ཨའོ་ལེ་ལི་ཡ་ནུའོ་ཡིས་དེའི་དུས་ད་དུང་རང་དབང་ཕྱོགས་ཁག་དང་རྙིང་ཞེན་
ཕྱོགས་ཁག་གི་དབྱེ་བ་མི་ཁོར་བས། སྒྱུག་པོས་ཁོ་ལ་སྟབས་བདེའི་ངང་མཚམས་སྦྱོར་བྱས་
པ་འདི་ལྟར། རང་དབང་ཕྱོགས་ཁག་ཟེར་བ་ནི་ཀུང་ཅི་ཚོགས་པའི་ཁོངས་མི་སྟེ། སེམས་
ཀྱི་འཆར་སྒོ་དྲང་མོ་མིན་པར་བརྟེན། ཆོས་ལུགས་མི་སྣའི་སྐེ་ལ་ལྕེབས་ཐག་བསྐོན་ནས་
བསད་རྗེས། འཇིག་རྟེན་མི་ཆོས་ལྟར་གཉེན་སྟོན་བྱེད་པ་དང་བཟའ་ཐོར་བྱས་ཆོག་ཅིང་།
ནལ་བུ་ལ་གཉེན་བསྒྲིགས་རྗེས་སྐྱེས་པའི་བུ་དང་འདྲ་མཉམ་གྱི་དབང་ཆ་དགོས་ཏེ། རྒྱལ་
ཁབ་གཏོར་ནས་མཉམ་འབྲེལ་ལམ་ལུགས་བཙུགས་པ་བརྒྱུད་དེ་ཆེས་མཐོའི་སྲིད་གཞུང་
གི་དབང་ཆ་གཡོ་ལེན་བྱེད་མཁན་དག་ཡིན་ཞེས་དང་། རྙིང་ཞེན་ཕྱོགས་ཁག་ནི་དེ་དང་
མི་མཚུངས་པར། ཁོ་ཚོར་དཀོན་མཆོག་གི་ས་ནས་ཐད་ཀར་གནམ་བསྐོས་ཁྱད་དབང་
ཐོབ་ཅིང་། སྤྱི་པའི་སྒྲིག་ལམ་དང་དུད་ཚང་གི་མཛེས་གཤིས་སྲུང་སྐྱོབ་བྱ་རྒྱུ་ནི་རང་གི་
འགན་ཁུར་དུ་རློམ་བཞིན་ཡོད། དེ་དག་ནི་ཡེ་ཤུ་ལ་དད་གུས་བྱེད་ཅིང་ས་གནས་དབང་
འཛིན་མཁན་ལ་རྒྱབ་སྐྱོར་བྱེད་མཁན་ཡིན་པས། རྒྱལ་ཁབ་ཁ་གཏོར་དུ་བཏང་ནས་
རང་སྐྱོང་བྱ་བར་ཡེ་ནས་མི་འཐད་ཟེར། མི་ཆོས་ཐད་ཀྱི་བརྩེ་དུངས་ལ་གཞི་བཅོལ་ཏེ།
ཨའོ་ལེ་ལི་ཡ་ནུའོ་ནི་རང་དབང་ཕྱོགས་ཁག་གི་ནལ་བུའི་ཐད་ཀྱི་ལྟ་བར་མོས་པ་ཆེན་
པོ་བྱུང་། ཁོས་གོ་དཀའ་བ་ནི་མིག་གིས་མཐོང་དཀའ་ཞིང་ལག་པས་རེག་ཏུ་མེད་པའི་
དངོས་པོ་དེ་བརྩད་ནས་དམག་འཁྲུག་སློང་བའི་མཐའ་ལ་གཏུགས་པ་དེའོ། །ཁོས་ནི་སྒྱུག་
པོས་འདེམ་བསྐོའི་ཆེད་དུ་མེ་མདའ་རྣལ་མ་མངའ་བའི་དམག་མི་དྲུག་དྲངས་ནས་ཡོང་
ཞིང་། དམག་དཔོན་ཆུང་ངུ་ཞིག་ལ་སྣེ་ཁྲིད་དུ་བཅུག་སྟེ། ཆབ་སྲིད་ཀྱི་མོས་མགུ་ཉག་ཙམ་
ཡང་མེད་པའི་གྲོང་རྡལ་ཆུང་བ་འདིར་གཞིས་སྡོད་བྱེད་དུ་འཇུག་དགོས་ཞེས་རེ་ཞུ་བྱེད་པ་
ནི། དོན་དག་ཆུང་ངུ་ཆེན་པོར་བསྐྱུར་སོང་སྙམ། དེ་ལྟར་དམག་མི་ནི་གྲོང་རྡལ་ནང་གཞིས་
སྡོད་བྱས་ཟིན་པར་མ་ཟད། ད་དུང་དུད་ཚང་རེ་རེར་ཡོང་སྟེ་རྔོན་བྱེད་སྤྱད་ཀྱི་མེ་མདའ་
དང་རལ་གྲི། ཚལ་གཏུབ་གྲི་སོགས་རུབ་བསྡུ་བྱས་ལ། མཐུད་དེ་རང་ལོ་ཉེར་གཅིག་ཡན་
གྱི་སྐྱེས་པ་ཚོར་རྙིང་ཞེན་ཕྱོགས་ཁག་གི་གདམ་བྱའི་འོས་མི་ཡི་མིང་བྲིས་པའི་འདེམ་ཤོག་
སྔོན་པོ་དང་། རང་དབང་ཕྱོགས་ཁག་གི་གདམ་བྱའི་འོས་མི་ཡི་མིང་བྲིས་པའི་འདེམ་ཤོག་
དམར་པོ་བཅས་བྱིན། འདེམ་ཤོག་འཕེན་པའི་སྔ་དགོང་མོར། ཐང་ཨ་པའོ་ལི་ནར‧མའོ་སི་
ཁོ་ཐེ་ཡིས་དངོས་སུ་སྤྱི་བསྒྲགས་ཡི་གེ་ཞིག་བཏོན་སོང་། གཟའ་སྤེན་པའི་ནམ་ཕྱེད་ནས་
མགོ་བརྩམས་ཏེ་ཆུ་ཚོད་ཞེ་བརྒྱད་ནང་ཆང་འདྲེས་པའི་བཏུང་ཁུ་གཏན་ནས་བཙོངས་
མི་ཆོག་ལ། དུད་ཚང་གཅིག་མིན་པའི་མི་གསུམ་ཡན་ཆད་མཉམ་འཛོམས་བྱེད་མི་རུང་
བར་བགྱིས། འདེམ་ཤོག་འཕེན་པའི་བརྒྱུད་རིམ་ནི་གེགས་མེད་བདེ་ལེགས་ཅན་ཏེ། བློ་
ཡུལ་ལས་འདས་པའི་དོན་དག་ཅི་ཡང་མ་བྱུང་། གཟའ་ཉི་མའི་ཉིན་གྱི་ཞོགས་པའི་ཆུ་
ཚོད་བརྒྱད་ཀྱི་སྟེང་། ཐང་ཆེན་དུ་ཤིང་སྒམ་ཞིག་བཞག་སོང་ལ། དེ་དམག་མི་དྲུག་གིས་
བསྲུངས་ནས་འདུག འདེམ་ཤོག་ནི་རང་དབང་གི་སྒོ་ནས་འཕངས་ཟིན། ཚུལ་དེ་ཨའོ་ལེ་
ལི་ཡ་ནུའོ་ཡིས་བདེན་དཔང་བྱེད་ནུས། ཁོས་ཕལ་ཆེར་ཉིན་གང་བོར་སྒྱུག་པོ་དང་མཉམ་
པོར་ལྟ་རྟོག་བྱས་པས། མི་རེས་ལན་གཅིག་ལ་འདེམ་ཤོག་འཕེན་རྒྱུ་དེ་ཁག་ཐེག་བྱས། ཕྱི་
དྲོའི་ཆུ་ཚོད་བཞི་པའི་སྟེང་། ཐང་ཆེན་དུ་དམག་མིས་རྔ་རྡུང་བའི་སྒྲ་སྐོར་ཞིག་གྲག་པ་
དང་མཉམ་པོར་འདེམ་ཤོག་འཕངས་ཚར་བ་ཁྱབ་བསྒྲགས་མཛད། ཐང་ཨ་པའོ་ལི་ནར་
གྱིས་རང་གི་མིང་རྟགས་བཀོད་འདུག་པའི་ཤོག་བྱང་གིས་ཤིང་སྒམ་གྱི་ཁ་སྦྱར་རོ། །ཉིན་
དེའི་དགོང་མོར། ཁོ་དང་ཨའོ་ལེ་ལི་ཡ་ནུའོ་གཉིས་ཀ་ཏུའོ་སྨི་ནུ་རུས་པའི་ཤོན་པད་ལ་རྩེ་
བཞིན་པའི་སྐབས་སུ། སྒྱུག་པོས་དམག་མི་ཚོའི་མགོ་པ་དེར་བཀའ་ཕབ་སྟེ་ཤིང་སྒམ་གྱི་
ཁ་ཕྱེ་ནས་འདེམ་ཤོག་རྩིས་ཤིག་ཟེར། འདེམ་ཤོག་དམར་པོ་དང་སྔོན་པོ་གཉིས་ཀར་ཕལ་
ཆེར་མང་ཉུང་མི་འདུག ཡིན་ནའང་དམག་མི་ཚོའི་མགོ་པ་དེས་འདེམ་ཤོག་དམར་པོ་
བཅུ་ཙམ་བསྐྱུར་རྗེས། འཕྲོས་ཀྱི་ཡོད་ཚད་པོས་འདེམ་ཤོག་སྔོན་པོར་ཁ་གསབ་བརྒྱབ་
སོང་། མཐུད་དེ་ཁོ་ཚོས་ཤོག་བྱང་གསར་བས་ཤིང་སྒམ་གྱི་ཁ་ལེགས་པོར་སྦྱར་འཕྲལ། ཕྱི་
ཉིན་སྔ་མོར་ཞིང་ཆེན་གྱི་ལྟེ་བའི་གྲོང་ཁྱེར་དུ་བསྐྱལ། “རང་དབང་ཚོགས་པས་ངེས་པར་
དམག་འཁྲུག་སློང་ངེས།” ཨའོ་ལེ་ལི་ཡ་ནུའོ་ཡིས་དེ་ལྟར་བརྗོད། ཐང་ཨ་པའོ་ལི་ནར་གྱི་
མིག་འོད་རང་ཉིད་རྩེ་བཞིན་པའི་ཏུའོ་སྨི་ནུ་རུས་པའི་ཤོན་པད་ཀྱི་ངོས་ལས་གཞན་དུ་
བསྒྱུར་མ་བྱུང་། “གལ་སྲིད་ཁྱོད་ཀྱིས་བཤད་པ་དེ་འདེམ་ཤོག་བརྗེས་པའི་ཚུལ་ཡིན་ན། ཁོ་
ཚོས་དེ་ལྟར་སྒྲུབ་མི་དཔེ།” སྐྱུག་པོས་མཐུད་ནས “ད་ནི་འདེམ་ཤོག་དམར་པོ་སྐོར་ཞིག་
ཤུལ་དུ་བསྐྱུར་སྣང་བར་བརྟེན། ཁོ་ཚོའི་བསམ་འཆར་མེད་པར་གཏོང་ནུས” ཟེར། ཨའོ་
ལེ་ལི་ཡ་ནུའོ་ཡིས་ངོ་རྒོལ་ཕྱོགས་ཁག་གི་གནས་བབ་མི་ལེགས་ཚུལ་རྟོགས་སོང་བས།
ངག་ལས “གལ་སྲིད་ང་ནི་རང་དབང་ཕྱོགས་ཁག་ཡིན་ཚེ། འདེམ་ཤོག་གི་དོན་དུ་དམག་
འཁྲུག་སློང་ངེས་ཡིན” ཞེས་ཤོར། སྒྱུག་པོས་མིག་ཤེལ་གྱི་གོང་ནས་ཁོར་བལྟས་ཙམ་བྱས་
རྗེས “ཧ། ཨའོ་ལེ་ལི་ཐའོ། གལ་ཏེ་ཁྱོད་ནི་རང་དབང་ཕྱོགས་ཁག་ཡིན་ན། ངའི་མག་པ་
ཡིན་ཡང་འདེམ་ཤོག་བརྗེས་པའི་དོན་དེ་མཐོང་མི་ཐུབ” ཅེས་སྨྲས་འོངས།
གྲོང་རྡལ་ནང་ངེས་པ་དོན་གྱིས་མི་སེར་ཚོར་ཁོང་ཁྲོ་སློང་སྤྱད་ནི་འདེམ་ཤོག་
འཕངས་པའི་མཇུག་འབྲས་དེ་མ་ལགས་པར། དམག་མི་ཚོས་རུབ་བསྡུ་བྱས་ཟིན་པའི་
མཚོན་ཆ་དག་ཕྱིར་མ་བྱིན་པ་དེ་ཡིན་སོང་། བུད་མེད་སྐོར་ཞིག་གིས་ཨའོ་ལེ་ལི་ཡ་ནུའོ་
བཙལ་ཡོང་སྟེ། ཁོས་རང་གི་སྒྱུག་པོའི་ས་རུ་ཚལ་གཏུབ་གྲི་དེ་ཕྱིར་ལེན་པའི་རེ་བ་བཏོན་
འོངས། ཐང་ཨ་པའོ་ལི་ནར“མའོ་སི་ཁོ་ཐེས་ཆེས་གབ་སྦས་ཀྱི་ངང་ནས་ཁོ་ལ་དམག་མི་
ཚོས་སྔོག་ལེན་བྱས་པའི་མཚོན་ཆ་མཐའ་དག་གཞན་དུ་དྲུད་ཟིན་ཏེ། ད་ལྟ་རང་དབང་
ཕྱོགས་ཁག་གི་དམག་འཁྲུག་སློང་སྤྱད་ཀྱི་བདེན་དཔང་དངོས་པོ་རུ་གྱུར་ནས་ཡོད་ཟེར།
ཨའོ་ལེ་ལི་ཡ་ནུའོ་ཡིས་དོན་དེའི་ཐད་དཔྱད་བརྗོད་ཅི་ཡང་སྤེལ་མ་སོང་། ཡིན་ནའང་
དགོང་མོ་ཞིག་ལ་ཧི་ལི་ནེ་ལི་ཏུའོ་མར་ཁོ་སི་དང་མ་ཀོ་ནེ་ཧྥེ་ཁོཔི་སི་པ་ལེ་སོགས་གྲོགས་
པོ་གཞན་དག་དང་ཚལ་གཏུབ་གྲིའི་དོན་དག་གླེང་དུས་སུ། གྲོགས་པོ་རྣམས་ཀྱིས་ཁོ་ལ་
རང་དབང་ཕྱོགས་ཁག་བྱེད་འདོད་དམ་རྙིང་ཞེན་ཕྱོགས་ཁག་བགྱི་འདོད་ཅེས་དྲིས་ཚེ། ཁོ་
ཐེ་ཚོམ་ཅི་ཡང་མ་བྱས།
“གལ་སྲིད་ངེས་པར་ཅིག་འདེམ་དགོས་ཞེ་ན། ང་ནི་རང་དབང་ཕྱོགས་ཁག་བྱེད་
འདོད།” ཁོས་ལན་ལྡོན་པའི་ཚུལ་དུ “རྒྱུ་མཚན་ནི་རྙིང་ཞེན་ཕྱོགས་ཁག་ནི་ཤོབ་ཀྱི་རྐྱལ་
བ་ཡིན་པས་སོ" ཟེར།
ཕྱི་ཉིན། གྲོགས་པོས་གདན་འདྲེན་ཞུས་པ་ལྟར། ཁོ་སྨན་པ་ཨ་ལི་ལེ་ཨའོ་ནུའོ་ཀོ་ལ་
བཙལ་བར་སོང་ཞིང་། ནད་མེད་པའི་མཆིན་པར་གསོ་བཅོས་བྱེད་པར་སྐུལ། རང་གིས་
ཀྱང་སྦྱོར་བ་དེ་འདྲ་ཞིག་སྤེལ་དགོས་ཚུལ་དངོས་གནས་མི་རྟོགས། སྨན་པ་མཆོག་ནི་ལོ་
འགའི་སྔོན་དུ་མ་ཁུང་ཏོ་རུ་ཡོང་ལ། ཡོང་དུས་སུ་བྲོ་བ་གང་ཡང་མེད་པའི་སྨན་རིལ་བུ་
སྒམ་གཅིག་དང་མི་དག་ཡིད་ཆེས་སུ་འཇུག་དཀའ་བའི་སྨན་བྱིན་ཆོག་པའི་བྱང་བུ་ཞིག
བཅས་ཁྱེར་ནས་ཡོད། “གཅིག་འཛེར་བར། གཞན་དེ་ཕྱིར་ཐོན་ཡོང་།" དོན་ངོ་མར་
དེ་ནི་འགེབས་སྲུང་ཐབས་ཤེས་ཤིག་རེད། སྤྱིར་བཏང་བའི་སྨན་པ་དེའི་ཉེས་མེད་ཀྱི་ཕྱི་
ལྭའི་འོག་ཏུ་འཇིགས་སྐུལ་རིང་ལུགས་པ་ཞིག་བསྐུངས་ཡོད་དེ། པུས་མཚམས་སུ་སླེབས་
པའི་ཀོ་ལྷམ་ཡུ་རིང་གིས་ལོ་ལྔར་རྐང་སྒྲོག་བསྐོན་སར་རྨ་ཕབ་ཤུལ་དེ་བསྒྲིབས་འདུག ཁོ་
ནི་མཉམ་འབྲེལ་ཚོགས་ཁག་གིས་ཐེངས་དང་པོར་དོན་རྐྱེན་བསླངས་པའི་ནང་ཞུགས་
དུས་འཛིན་བཟུང་ཐེབས་ལ། དུས་ཕྱིས་སུ་གཞན་ཚོའི་བརྟུལ་ཞུགས་བསྐྱངས་ཏེ་ཁུའུ་ལ་
སུའོ་རུ་བྲོས་རྗེས། འཛམ་གླིང་སྟེང་གི་ཆེས་སྐྱུགས་བྲོ་བའི་ཆོས་སྤེལ་མཁན་གྱི་ཆ་ལུགས་
དེ་བཀླུབ་དགོས་བྱུང་སོང་། རྒྱུན་རིང་བའི་བྲོས་བྱོལ་གྱི་ལོ་ཟླ་དེ་ཕར་འདས་པར། ཅ་ལེ་
པི་མཚོ་ཡི་ས་གནས་སོ་སོ་ནས་ཁུའུ་ལ་སའོ་རུ་ཡོང་བའི་བྲོས་བྱོལ་མཁན་དག་གིས་མི
སེམས་སྐྱོམ་ནུས་ཀྱི་བརྡ་ཞིག་ཁྱེར་ཡོང་བར་བརྟེན། ཁོར་ནི་ཡར་སྐུལ་ཆེན་པོ་ཐེབས་པས་
ལྐོག་འདྲེན་ནག་ཚོང་མཁན་གྱི་གཡོར་གྲུར་བུད་ཅིང་། ལུས་སུ་ཀ་ར་དཀར་པོས་བཟོས་
སྣང་བའི་སྨན་རིལ་བུ་དམ་བེ་གང་དང་། གཞན་དུ་ཁོས་རང་བཟོ་བྱས་པའི་ལའེ་པི་ཞི་སློབ་
ཆེན་གྱི་དཔང་ཡིག་ཅིག་བཅས་ཁྱེར་ནས་ཨའོ་ཨ་ཁྲ་རུ་མངོན་པའི་ཚེ། རེ་ཐག་ཡོངས་སུ་
ཆད་ནས་ངུ་ཤུམ་བྱས་བྱུང་། མཉམ་འབྲེལ་ཚོགས་ཁག་གི་སྤྲོ་སེམས་ནི་བྲོས་བྱོལ་མཁན་
ཚོའི་ངག་སྒོར་འཕྲད་མ་ཐག་ཏུ་འབར་གས་འབྱུང་ངེས་ཀྱི་འགད་རྫས་ཕུང་བོ་རུ་སྤྲོས་
བརྗོད་བྱས་ཟིན་ཀྱང་། དོན་དངོས་ནི་སྔ་མོ་ནས་འདེམ་བསྐོ་ལ་རེ་བ་མེད་སོང་། སེམས་
ནང་ཕོག་ཐུག་ཆེན་པོ་ཐེབས་པ་དང་། སྒོས་སུ་ཞི་འཇགས་ཀྱི་གནས་ཤིག་བཙལ་ཏེ་ལུས་
སེམས་གསོ་བར་འདོད་ཙ་ན། རིམ་བསྟར་གསོ་བཅོས་ལ་མཁས་པར་རྫུ་བའི་སྨན་པ་ཁོ་
ནི་མ་ཁུང་ཏོ་རུ་སླེབས་ཤིང་། ཐང་ཆེན་གྱི་གཞོགས་ཤིག་ཏུ་ཁང་བ་ཆུང་ཆུང་ཞིག་གླས་
ཐོག སྨན་གྱིས་སྟོང་བའི་དམ་བེ་མང་པོ་བསྒྲིགས་སྣང་བའི་ཁང་བ་རྫོབ་པོ་དེའི་ནང་དུ་
ལོ་འགའི་འཚོ་བ་བསྐྱལ་ལ། འཚོ་རྟེན་ནི་སྨན་སྣ་མང་པོ་ཚོད་ལྟ་བྱས་ཤུལ་དུ་ལས་པའི་ཀ་
རའི་སྨན་རིལ་གྱིས་ནད་པ་ཚོར་དབུགས་དབྱུང་ཕྲན་ཙམ་སྦྱིན་ནུས་པ་དེ་རང་ངོ་། །ཐང་
ཨ་པའོ་ལི་ནར་མའོ་སི་ཁོ་ཐེ་ལ་མིང་ཐོབ་ཡོད་ཀྱང་དབང་ཆས་སྟོང་བའི་དབང་སྒྱུར་གྱི་
དུས་སྐབས་དེའི་ནང་། ཁོའི་མི་སེམས་སྦར་ནུས་ཀྱི་ལྷན་སྐྱེས་གཤིས་ཀར་སྤྱོད་ཡུལ་གང་
ཡང་མེད་པར་གྱུར། སྔ་དོན་ཕྱིར་དྲན་བྱས་ཚེ། གློ་ལུ་ལངས་པར་འཐབ་རྩོད་བྱེད་ཞོར་ཁོའི་
ཉི་མ་རེ་རེ་ནི་ཟམ་འོག་གི་ཆུ་རྒྱུན་ལྟར་བཞུར་སོང་། འདེམ་བསྐོ་ཡི་དུས་ཚོད་ཇེ་ཉེར་ཕྱིན་
པ་དང་བསྟུན་ཏེ། ཁོས་བསྐྱར་དུ་དོན་རྐྱེན་སློང་བའི་གོ་སྐབས་རྙེད་པར་མངོན། ཁོ་དང་
གྲོང་རྡལ་ནང་གི་ཆབ་སྲིད་སྤུས་ཚད་ཞན་པའི་གསར་བུ་དག་གི་བར་ལ་འབྲེལ་བ་ངེས་
ཅན་བྱུང་བས། ལྐོག་ལྐོག་སུད་སུད་དུ་ལས་ཀ་སྤེལ་བཞིན་མཆི། འདེམ་ཤོག་གི་སྒམ་ནང་
འདེམ་ཤོག་དམར་པོ་གང་མང་མངོན་མཚམས་ནས། ཐང་ཨ་པའོ་ལི་ནར་མའོ་སི་ཁོ་ཐེ་
ནི་གསར་བུ་ཚོའི་མེད་བརླགས་སུ་གཏོང་བྱའི་འབེན་དུ་གྱུར་ནས་ཡོད། འོན་ཀྱང་འདི་
དག་ཀུན་པོ་ཕུ་དེད་ཚེ་ཁོའི་འཆར་གཞི་ཡི་ཉིང་ལག་ཏུ་གཏོགས། ཁོས་རང་གི་སློབ་བུ་
རྣམས་ལ་འདེམ་ཤོག་འཕེན་པར་སྐུལ་ཞིང་། འདེམ་བསྐོ་ནི་མི་ལ་མགོ་སྐོར་གཏོང་སྤྱད་
ཀྱི་དགོད་བྲོའི་བྱ་བ་ཞིག་ཡིན་པ་རྟོགས་པར་གྱིས་ཤིག་ཟེར། “ཕན་འབྲས་ཉག་གཅིག་
འབྱུང་བ་ནི།” ཁོས་མཐུད་དེ “དྲག་པོའི་འོས་ལངས་ཡིན” ཞེས་ལབ་སོང་། ཨའོ་ལེ་
ལི་ཡ་ནུའོ་ཡི་གྲོགས་པོ་མང་ཆེ་ཤོས་ནི་རྙིང་ཞེན་སྒྲིག་སྲོལ་རྩ་རྫོགས་བྱེད་པའི་འདུ་ཤེས་
ཀྱིས་སྐུལ་བར་བྱས་འདུག་ཀྱང་། ཁོ་དེའི་ནང་དུ་མངོན་གསལ་སྒོས་འདྲུད་མཁན་བུད་
མ་བྱུང་། དེའི་རྒྱུ་མཚན་ནི་ཁོ་དང་ལི་ཀྲེང་དཔོན་པོ་གཉིས་ཀྱི་འབྲེལ་བར་ཐུག་ཡོད་ལ།
ཡང་ཁོའི་རང་རློམ་ཆེ་བའི་གཤིས་ཀ་དང་འབྲེལ་ནས་འདུག གཞན་དུ་ཀུན་གྱིས་ཤེས་
གསལ་ལྟར། ཁོས་ཀྱང་སྒྱུག་པོ་ཡི་ཤུགས་རྐྱེན་ཐེབས་པ་ལྟར་འདེམ་ཤོག་སྔོན་པོ་འཕངས་
པ་མ་ཡིན་ནམ་སྙམ། དེར་བརྟེན་ཁོས་རང་གི་ཆབ་སྲིད་ཀྱི་ལངས་ཕྱོགས་སྟོན་ཚུལ་ནི་
གློ་བུར་བ་ཞིག་སྟེ། ན་ཟུག་མེད་པར་སྨན་པ་བཙལ་དུ་འགྲོ་བ་ནི་སྐབས་དེའི་མཚར་བློ་
ཁོ་ན་ལས་བྱུང་བའོ། །ཕག་ཁང་ལྟ་བུའི་ཁང་བ་རལ་བོའི་ནང་སྡོམ་དྲ་འཐེན་ཞིང་། མ་
ནུ་སྤོས་དཀར་དེ་དྲི་འཛིན་གྱི་ལམ་དུ་མཆེད་ནས་ཡོང་བར། ཁོས་དེ་གར་ལུས་ཧྲིལ་པོ་
རྡུལ་གྱིས་ཁེབས་ཤིང་རྩངས་པ་ཁ་རལ་ཞིག་དང་འདྲ་བའི་མི་ཞིག་མཐོང་བ་ལ། དབུགས་
འབྱིན་རྔུབ་ཁྲོད་དུ་གློ་བ་ལས་སྒྲ་མཚར་བོ་ཞིག་གྲག་པར་འགྱུར། སྨན་པས་སྐད་ཆ་ཚིག་
གཅིག་ཀྱང་མི་བརྗོད་དེ། ཐོག་མར་ཁོ་སྒེའུ་ཁུང་ཁར་ཁྲིད་དེ་མིག་ལ་ལྟ་ཞིབ་ཅིག་བགྱིས་
སོང་། “འདི་གར་མ་རེད།” ཨའོ་ལེ་ལི་ཡ་ནུའོ་ཡིས་གཞན་པས་སྔར་ནས་བསླབས་ཟིན་
པ་ལྟར་བརྗོད་འཕྲལ། མཛུབ་རྩེ་ཡིས་མཆིན་ཁ་སྟོན་ཞོར “འདི་གར་ན་ནས་ང་གཉིད་མི་
ཡོང་བ་ཡིན” ཞེས་ཁ་གསབ་ཅིག་བྱས་པར་མངོན། དེ་བས་སྨན་པ་ཨ་ལི་ལེ་ཨའོ་ནུའོ་
ཀོ་ལས་ཉི་འོད་ཐལ་དྲགས་སོང་ཟེར་ཞོར་སྒེའུ་ཁུང་གཏན་ལ། མཐུད་ནས་ཁོར་ཚིག་བསྡུ་
མའི་ཚུལ་དུ་རྙིང་ཞེན་ཕྱོགས་ཁག་ལྐོག་གསོད་གཏང་རྒྱུ་ནི་རྒྱལ་གཅེས་སྦྱོར་བ་རིགས་
ཤིག་ཡིན་པའི་སྐོར་འགྲེལ་བཤད་གནང་བྱུང་། བསྟུད་མར་ཉིན་འགའི་རིང་ལ་ཨའོ་ལེ་
ལི་ཡ་ནུའོ་ཡིས་ཚི་ལེན་གྱི་ཁུག་མའི་ནང་སྨན་གྱི་དམ་བེ་ཆུང་བ་དེ་བསྡུས་ཤིང་། ཆུ་ཚོད་
གཉིས་ཀྱི་བར་ནས་ལན་གཅིག་བླངས་ཏེ་རིལ་བུ་གསུམ་ལག་མཐིལ་དུ་བླུགས་རྗེས། ཁ་
ནང་དུ་འཕངས་ནས་དལ་བ་དལ་བུར་རོ་བྲོ་མྱོང་བར་བྱེད། ཐང་ཨ་པའོ་ལི་ནར་མའོ་སི་
ཁོ་ཐེ་ཡིས་ཁོ་རིམ་བསྟར་གསོ་བཅོས་ལ་ཡིད་ཆེས་པའི་ཆར་ཁྲེལ་དགོད་བྱས་སོང་། ད་ནི་
དང་ཐོག་གྲོང་སྡེ་འཛུགས་མཁན་བྱས་རྗེས་ཅན་རྣམས་གྱི་བུ་ཕྲུག་མང་པོ་ཚོགས་པ་དེའི་
ནང་དུ་ཞུགས་ནས་ཡོད། ཡིན་ནའང་ཁོ་ཚོ་སུས་ཀྱང་འོས་ལངས་ལ་སྟ་གོན་བྱེད་པའི་སྦྱོར་
བ་ཡི་བྱེ་བྲག་གི་ནང་དོན་མི་ཤེས། ཉིན་ཞིག་སྨན་པས་ཨའོ་ལེ་ལི་ཡ་ནུའོ་ལ་གསང་བའི་
མཐིལ་བརྟོལ་ཟིན་པས། ཁོས་དོན་དག་གི་ངོ་བོ་ཡོངས་སུ་རྟོགས་པར་གྱུར། དེའི་དུས་ཁོས་
རྙིང་ཞེན་ཏང་རྩ་མེད་དུ་གཏོང་རྒྱུའི་དོན་ནར་འགྱངས་བྱེད་མི་རུང་སྙམ་ནའང་། འཆར་
གཞི་དེ་ཐོས་པས་ལུས་ཀུན་གྲང་ཤུམ་གྱིས་ཁྱབ་འདྲ་བྱུང་། སྨན་པ་ཨ་ལི་ལེ་ཨའོ་ནུའོ་ཀོ་ལ་
ཉིད་རང་སྒེར་ནས་ལྐོག་གསོད་ལ་དད་མོས་བྱེད་པའི་དྲག་བཙན་མི་སྣ་ཞིག་སྟེ། ཁོའི་ཇུས་
གཞི་དེ་མདོར་བསྡུས་ན་འདི་འདྲ་ཞིག་རེད། མི་སྒེར་གྱི་སྦྱོར་བ་མང་པོ་གཅིག་ཏུ་འདུས་ཙ་
ན། རྒྱལ་ཡོངས་ཁྱབ་ཁོངས་ཀྱི་སྤྱིའི་དྲག་རྒོལ་འགྲུབ་ལ། ངེས་པར་དེང་གི་དབང་འཛིན་
པ་དང་དེ་དག་གི་བཟའ་ཟླ། ལྷག་དོན་བྱིས་པ་ཡོད་ཚད་ཚར་གཅོད་བྱས་ཏེ། རྙིང་ཞེན་རིང་
ལུགས་རྩ་བ་རྒྱུད་པ་དང་བཅས་སླར་སྐྱེ་མེད་པའི་དམིགས་ཡུལ་དུ་སླེབས་པར་བྱེད་པ་
རང་ངོ་། །དེ་ལྟ་ན་ཐང་ཨ་པའོ་ལི་ནར་མའོ་སི་ཁོ་ཐེ་དང་ཁོའི་ཆུང་མ། ད་དུང་བུ་མོ་དྲུག་པོ་
ཡོངས་རྫོགས་ལ་དམིགས་ནས་ཡོད་པ་མ་ཡིན་ནམ།
“ཁྱེད་ནི་རང་དབང་ཕྱོགས་ཁག་ཟེར་བ་མ་རེད། ཁྱེད་ནི་ཕྱོགས་ཁག་ཟེར་བ་གང་
ཡང་མིན་འདུག” ཨའོ་ལེ་ལི་ཡ་ནུའོ་ཡི་སེམས་ནང་འཇིགས་མེད་སྐྲག་མེད་ངང “ཁྱེད་
ནི་ཤན་པ་རྣལ་མ་ཞིག་རེད” ཅེས་སྨྲས་སོང་།
“དེ་ལྟ་ན།” སྨན་པས་ཀྱང་ལྷོད་འཇགས་ངང “སྨན་གྱི་དམ་བེ་ང་ལ་ཕྱིར་སྤྲོད་ཅིག
ད་ནི་ཁྱོད་ལ་དེ་དགོས་དོན་མི་འདུག” ཟེར།
ཟླ་དྲུག་གི་རྗེས་སུ། ཨའོ་ལེ་ལི་ཡ་ནུའོ་ཡིས་སྐབས་དེར་ཁོ་ནི་སྨན་གྱིས་སྐྱོབ་མི་ཐུབ་
པ་དང་། གཤིས་ཀ་གཞན་དབང་ཅན། ཁེར་རྐྱང་དུ་སྡོད་པར་རངས་པ། ཆགས་སྡང་ལྟར་
དོན་དག་སྒྲུབ་པ། མདུན་ལམ་ཡག་པོ་མེད་པའི་བུ་ཞིག་རེད་ཅེས་སྡོམ་ཚིག་བཀོད་པ་གཞི་
ནས་ཤེས། དེ་ཚོས་ཁོས་གསང་མཐིལ་བརྟོལ་བར་སེམས་ཁུར་དང་བཅས་བཀག་ཉར་བྱེད་
རྩིས་བྱས་ནའང་། ཨའོ་ལེ་ལི་ཡ་ནུའོ་ཡིས་ཁོ་ཚོའི་སེམས་ཁྲལ་དེ་མེད་པར་བཏང་། ཁོས་
ཚིག་གཅིག་ཀྱང་བརྗོད་མི་སྲིད། འོན་ཀྱང་མའོ་སི་ཁོ་ཐེ་ཁྱིམ་མི་གང་བོ་ལྐོག་གསོད་བྱེད་
པའི་དགོང་མོ་དེར། ཁོས་ཁྱིམ་དེ་གའི་སྒོ་ལམ་སྲུང་ངེས་པ་ཁྱེད་ཅག་གིས་མཐོང་བར་
འགྱུར་ཞེས་ཀུན་པོར་ལབ། ཁོ་ལ་ཡིད་གཉིས་འཆིང་མི་དགོས་པའི་ཆོད་སེམས་མངོན
པས་ན། འཆར་གཞི་དེའང་དུས་ཚོད་ཀྱི་ཚད་བཀག་མེད་པར་རྗེས་སུ་བསྣུར་དགོས་བྱུང་།
དེ་འདྲའི་ཉིན་མོ་ཞིག་ལ། ཝུའུ་ཨེར་སུའོ་ལས་ཁོར་ཕི་ཨེར་ཐེ་ལུའོ.ཁོ་ལིའེ་སི་ཕི་དང་ཨ་
མཱ་ལན་ཏའི་གཉེན་སྟོན་ཐད་ཀྱི་བསམ་འཆར་དྲིས་པར། ཁོས་ད་ལྟ་ནི་བག་འགྲོ་གཉེན་
སྟོན་གླེང་བའི་དུས་སྐབས་མ་རེད་ཅེས་ལན་ལྡོན། གཟའ་འཁོར་གཅིག་གི་སྔོན་ཙམ་ནས་
བཟུང་། ཁོར་ཆ་བཞག་ན་ལྭ་བའི་འོག་ཏུ་དཀྲུམ་མདའ་རྙིང་ཞད་ཆེ་བ་ཞིག་བཅུག་ནས་
འགྲོ་བའི་མཚུངས་སུ། རང་གི་གྲོགས་པོ་རྣམས་ལ་ལྟ་རྟོག་བྱེད་བཞིན་མཆི། ཉིན་རེའི་
ཕྱི་དྲོའི་སྐབས་སུ་ཧོ་སའེ་ཨེར་ཁ་ཏིའེ་ཨའོ་དང་ལི་པེ་ཁ་གཉིས་དང་མཉམ་པོར་ཚིག་ཇ་
འཐུང་བ་དང་། ཁོ་ཚོའི་ཁྱིམ་ཚང་ལ་ད་ནི་མངོན་གསལ་གྱི་ཚུགས་ཀ་བུད་འདུག ཆུ་ཚོད་
བདུན་པའི་དུས་ནས་བཟུང་སྒྱུག་པོ་དང་མཉམ་པོར་ཏུའོ་སྨི་ནུ་རུས་པའི་ཤོན་པད་རྩེ་བ་
ཡིན། དགུང་ཚིགས་གསོལ་བའི་ཚེ་ན་ཁོས་ཨེར་ཁ་ཏིའེ་ཨའོ་དང་གླེང་མོལ་བྱེད་དེ། ཕྱི་
མར་མཚོན་ན་ད་ནི་ལུས་པོ་ཀུན་ནས་དར་བའི་གཞོན་ནུ་ཞིག་ཏུ་གྱུར་ཡོད་ཅིང་། དམག་
འཁྲུག་གི་ཉིན་མོ་ཇེ་ཉེར་ཕྱིན་པ་དང་མཉམ་དུ་སྤྲོ་དགས་ཡོངས་སུ་བརྟས་པར་གྱུར། སློབ་
གྲྭའི་ནང་དུ། ཨེར་ཁ་ཏིའེ་ཨའོ་ལས་ཀྱང་ལོ་ན་ཆེ་བའི་སློབ་མ་ཚོ་ནི་སོ་མ་སྐད་ཆ་ལབ་
ཀྱིན་པའི་བྱིས་པ་དང་འགྲོགས་ནས་རྩེ་བཞིན་པར། རང་དབང་ཕྱོགས་ཁག་གི་ངར་སེམས་
གནས་དེར་ཡང་ཁྱབ་མགོ་བརྩམས། ཁོ་ཚོས་ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་
ཇི་ལྟར་མེ་མདས་གསོད་རྒྱུ་དང་། ཆོས་ཁང་ནི་མ་འོངས་པར་གང་ལྟར་སློབ་གྲྭར་བསྒྱུར་བ།
རང་དབང་བརྩེ་དུངས་ཇི་ལྟར་དངོས་འབེབས་བྱེད་པ་བཅས་ཀྱི་སྐོར་གླེང་བར་བྱེད། ཨའོ་
ལེ་ལོ་ཡ་ནུའོ་ཡིས་ཁོའི་ཚ་འུར་དེ་བཀག་ཐོག ཁོ་ལ་སེམས་ཆུང་ནེམ་ཆུང་བགྱི་དགོས་
ཚུལ་གྱི་བསླབ་བྱའང་གནང་། ཨེར་ཁ་ཏིའེ་ཨའོ་ཡིས་ཁོས་ལྷོད་འཇགས་ངང་གནས་
ལུགས་བརྗོད་པ་དང་། དངོས་ཡོད་ལ་དབྱེ་ཞིབ་བྱེད་པ་དག་རྣ་རྒྱབ་ཀྱི་རླུང་ལ་བསྐུར་བར་
མ་ཟད། མི་མང་ཚོགས་སར་ཁོ་ནི་བུ་ཕོ་སྙིང་མེད་ཀྱི་སྐོར་ཡིན་ཞེས་སྡིགས་མོའང་བྱས་
སོང་། དེ་ལྟར་ཨའོ་ལེ་ལི་ཡ་ནུའོ་ལ་ཆ་བཞག་ན་ད་ནི་རེ་སྒུག་བྱེད་པ་ལས་འོས་མ་བྱུང་།
མཐའ་མཇུག་སྟེ་ཟླ་བཅུ་གཉིས་པའི་ཟླ་སྟོད་ཅིག་ཏུ། ཝུའུ་ཨེར་སུའོ་ལ་སྐྲག་ཐག་ཆོད་པའི་
ངང་ལག་ཤེས་བཟོ་ཁང་ནང་དུ་རྒྱུགས་ནས་བུད་ཡོང་།
“དམག་འཁྲུག་མགོ་བརྩམས་སོང་།”
དོན་ངོ་མར་དམག་འཁྲུག་ནི་ཟླ་གསུམ་གྱི་སྔོན་ནས་མགོ་བརྩམས་ཟིན་ཏེ། རྒྱལ་
ཁབ་ཧྲིལ་པོ་ཉེན་ཟོན་དོ་དམ་གྱི་རྣམ་པར་ལྷུང་ནས་ཡོད། དེ་ཡང་གནས་ཚུལ་དཔྱིས་
ཕྱིན་རྟོགས་མཁན་གཅིག་པུ་ནི་ཐང་ཨ་པའོ་ལི་ནར་མའོ་སི་ཁོ་ཐེ་ཡིན་ནའང་། ཁོས་དོན་
དེ་རང་གི་བཟའ་ཟླར་ཡང་བཤད་མ་སོང་སྟེ། དམག་དཔུང་ཆུང་བ་ཞིག་གློ་བུར་སླེབས་
ནས་གྲོང་རྡལ་དྲག་ཤུགས་ཀྱིས་འཛིན་རག་བར་དུའོ། །དེ་ཚོས་དྲེལ་ལ་མེ་སྒྱོགས་ཡང་མོ་
གཉིས་བཀལ་ནས་བུད་ཡོང་ལ། ཞོགས་པའི་སྐྱ་རེངས་མ་ཤར་གོང་དུ་གྲག་མེད་འགུལ་
མེད་དུ་སླེབས་ཐོག དམག་སྒར་ནི་སློབ་གྲྭའི་ནང་བཏབ་པར་མངོན། ཕྱི་དྲོའི་ཆུ་ཚོད་དྲུག་
པ་ནས་ཉེན་ཟོན་དོ་དམ་བྱེད་མགོ་བརྩམས། རེབ་འདིའི་སྔོག་ཞིབ་ནི་སྔོན་ཆད་དང་བསྡུར་
ན་གཟབ་ནན་ཆེས་ཆེར་གྱུར། དུད་ཚང་རེ་རེའི་ཞིང་ལས་སྤྱོད་ཆས་ཡོངས་རྫོགས་ཀྱང་
རུབ་བསྡུ་བྱས་པ་རེད། ཁོ་ཚོས་སྨན་པ་ཨ་ལི་ལེ་ཨའོ་ནུའོ་ཀོ་ལ་དྲུད་ཡོང་སྟེ་ཐང་ཆེན་སྟེང་
གི་སྡོང་བོ་ཞིག་ལ་བཀྱིགས་རྗེས། འདྲི་གཅོད་ཀྱང་མ་བྱས་པར་མེ་མདའི་ཁར་དྲངས། ཡེ་
ཤུའི་ཆོས་འཆད་མཁན་ནེ་ཁ་ནུའོ་ཨེར་གྱིས་བར་སྣང་དུ་འཕགས་པའི་འཕྲུལ་རྩལ་སྤྱད་
ནས་དམག་དཔུང་གི་ཕྱོགས་ལ་འཇིགས་སྐུལ་རྩིས་བགྱིས་ཀྱང་། མཐར་དམག་མི་ཞིག་
གིས་མེ་མདའི་བྱ་གཞུག་གིས་ཁོར་རྒྱག་ཙམ་བྱས་པས་མགོ་བོར་རྨ་ཁ་བཟོས། དེ་ལྟར་རང་
དབང་ཕྱོགས་ཁག་གི་མི་ཚོགས་ཀྱི་ཁོང་ཁྲོའི་རྦ་རླབས་ནི་གྲག་འགུལ་མེད་པའི་འཇིགས་
སྣང་ཁྲོད་ཁ་ཁུ་སིམ་མེར་གྱུར། ཨའོ་ལེ་ལི་ཡ་ནུའོ་ཡི་ངོ་མདོག་སྐྱ་བོར་གྱུར་ཅིང་སྐད་ཆ་ཅི་
ཡང་མི་ལབ་སྟེ། མུ་མཐུད་དུ་སྒྱུག་པོ་དང་མཉམ་པོར་རུས་པའི་ཤོན་པད་རྩེ་བར་གཡེངས།
ཁོའི་སེམས་སུ་ཐང་ཨ་པའོ་ལི་ནར་མའོ་སི་ཁོ་ཐེ་ཡིས་གྲོང་རྡལ་ནང་གི་དམག་སྲིད་ཀྱི་
མགོ་པའི་མིང་ཁུར་འདུག་ནའང་། དོན་དངོས་སུ་ཡང་བསྐྱར་སྔོན་ཆད་ལྟར་གཞན་དབང་
ཅན་དུ་གྱུར་ནས་ཡོད་པ་གསལ་བོར་རྟོགས། དེར་བརྟེན་མཐའ་མཇུག་གི་གྲོས་ཐག་གང་
ཡིན་ཡང་ཧྲང་ཝེ་ཞིག་གིས་སྒེར་གཅོད་བྱས་སྣང་བས། ཁོའི་དམག་དཔུང་གིས་ཉིན་རེར་
ཐུན་མོང་མ་ཡིན་པའི་བདེ་འཇགས་ཁྲལ་ཞིག་བསྡུས་འགྲོ། ཁོས་བཀའ་ཕབ་པའི་རྗེས་ཁྲིད་
དུ། དམག་མི་བཞི་ཡིས་ཁྱི་སྨྱོན་གྱིས་སོ་བཏབ་པའི་བུད་མེད་ཅིག་ཁྱིམ་ནང་བཙན་ཚུགས་
ཀྱིས་ཁྲིད་ཡོང་ཞིང་། སྲང་ལམ་དུ་མེ་མདའི་བྱ་གཞུག་གིས་བརྒྱབ་སྟེ་གསོན་པོར་ངན་
གསོད་བྱས་སོང་། དམག་གིས་གནས་དེ་བདག་འཛིན་བྱས་རྗེས་ཀྱི་གཟའ་འཁོར་གཉིས་
འགོར་བའི་གཟའ་ཉི་མའི་ཉིན་ཞིག་ལ། ཨའོ་ལེ་ལི་ཡ་ནུའོ་ཉིད་ཧི་ལི་ནེ་ལེ་ཏུའོ་མར་ཁོ་
སིའི་ཁྱིམ་ནང་བུད་ཡོང་ཞིང་། ནམ་རྒྱུན་དང་འདྲ་བར་ཀ་ར་བཏབ་མེད་པའི་ཚིག་ཇ་ཕོར་
བ་གང་བླངས། ཐབ་ཚང་དུ་ཁོ་གཉིས་ཀ་མ་གཏོགས་མེད་པའི་སྐབས་དེར། ཨའོ་ལེ་ལི་ཡ་
ནུའོ་ཡི་སྐད་གདངས་ལ་སྔོན་ཆད་མེད་པའི་དབང་ཤུགས་ཤིག་མངོན་ནས “གསར་བུ་
ཚོར་གྲ་སྒྲིག་བྱེད་དུ་ཆུགས” ཞེས་ཟེར་བ་དང་། ཡང་ཁ་སྣོན་གྱི་ཚུལ་དུ “ང་ཚོས་ཕྱིར་
རྒོལ་བྱེད” ཅེས་སྨྲས་འོངས། ཧི་ལི་ནེ་ལེ་ཏུའོ་མར་ཁོ་སི་ཉིད་ཡིད་མ་ཆེས་པར་གྱུར།
“མཚོན་ཆ་ཅི་ཞིག་བཀོལ་རྒྱུ་ཡིན་ནམ།” ཁོས་དེ་ལྟར་དྲིས།
“ཁོ་ཚོའི་དེ་སྤྱད་པར་བྱ།” ཨའོ་ལེ་ལི་ཡ་ནུའོ་ཡིས་ལན་ལྡོན་བྱུང་།
གཟའ་མིག་དམར་གྱི་ནམ་ཕྱེད་ཙམ་ལ། སྨྱོས་སོང་བ་ལྟ་བུའི་སྦྱོར་བ་དེར། ལོ་ན་སུམ་
ཅུར་མི་ལོང་ཞིང་ཟས་གྲི་དང་ལྕགས་འཚེབ་ཀྱིས་དྲག་ཆས་བྱས་པའི་གསར་རྒོད་ཉེར་
གཅིག་ནི་ཨའོ་ལེ་ལི་ཡ་ནུའོ་ཡིས་སྣེ་ཁྲིད་དེ། དམག་སྒར་ལ་འཇབ་རྒོལ་བྱས་ནས་མཚོན་
ཆ་ཀུན་པོ་བདག་གིར་བགྱིས་པར་མ་ཟད། ལྷས་རའི་ནང་བུད་མེད་དམར་གསོད་བྱེད་
མཁན་གྱི་ཧྲང་ཝེ་དང་ལག་དམར་བཞི་པོ་མེ་མདས་བསད།
ཉིན་དེའི་དགོང་མོར། སྲོག་ཁྲིམས་གཅོད་པའི་མེ་མདའ་གྲག་པ་དང་མཉམ་དུ། ཨེར་
ཁ་ཏིའེ་ཨའོ་ནི་གྲོང་རྡལ་གྱི་དམག་སྲིད་ཀྱི་མགོ་པར་བསྐོ་འཇོག་མཛད། གཉེན་བསྒྲིགས་
ཟིན་པའི་འོས་ལངས་མཁན་དེ་དག་ལ་ཆུང་མར་གྱེས་བརྡ་གཏོང་བའི་དུས་ཚོད་ཀྱང་མེད་
པས། མོ་རྣམས་ནི་དུས་དེ་ནས་བཟུང་རང་སྐྱེ་རང་འཆི་བྱེད་དགོས་པའི་མཐའ་ལ་གཏུགས།
ནམ་ལངས་ཁར། འཇིགས་སྐྲག་གི་རྒྱ་ལས་ཐར་བའི་སྡོད་དམངས་ཀྱི་དགའ་འབོད་ཁྲོད་
དུ། ཁོ་ཚོ་གསར་བརྗེ་དམག་དཔོན་ཝེ་ཏོ་ལེ་ཨའོ་མེ་ཏའེ་ན་ཡི་དཔུང་ཁག་ཕྱོགས་སུ་སྐྱོད།
རྡོག་ཐོན་མ་བྱུང་བའི་སྔོན་དུ། ཨའོ་ལེ་ལི་ཡ་ནུའོ་ཡིས་ཐང་ཨ་པའོ་ལི་ནར་མའོ་སི་ཁོ་
ཐེ་གྱོན་ཆས་འཇོག་སའི་སྒམ་ལས་ཕྱིར་དྲངས་རྗེས “ཁྱེད་ཉིད་སྐྲག་མི་དགོས། སྒུག་པོ་
ལགས” ཞེས་བརྗོད་ལ། ཡང་མཐུད་ནས “སྲིད་གཞུང་གསར་བས་ཁྱེད་དང་ཁྱེད་ཀྱི་ཁྱིམ་
མི་གང་བོའི་བདེ་འཇགས་ལ་ཁག་ཐེག་བྱེད་ངེས་སོ” ཞེས་སྨྲ་བར་མཛད། ཕ་རོལ་པོས་
མིག་སྔུན་གྱི་རྐང་ལ་ཀོ་ལྷམ་ཡུ་རིང་གོན་ཞིང་། ཕྲག་པར་མེ་མདའ་གཟར་བའི་གཡོ་སྒྱུ་
མཁན་དེ་ནི་དགོང་མོར་རང་དང་མཉམ་པོར་ཏུའོ་སྨི་ནུ་རུས་པའི་ཤོན་པད་རྩེས་ནས་ཆུ་
ཚོད་དགུ་པར་སླེབས་པའི་མི་དེ་དང་སྦྲེལ་དཀའ་བ་བྱུང་།
“འདི་ནི་དངོས་གནས་ཆོ་མེད་ཟེར་བ་རེད། ཨའོ་ལེ་ལི་ཐའོ།” ཁོས་དེ་སྐད་
བསྒྲགས་འོངས།
“ ཆོ་མེད་ཟེར་རྒྱུ་ཏོག་ཙམ་ཡང་མེད།” ཨའོ་ལེ་ལི་ཡ་ནུའོ་ཡིས “འདི་ནི་དམག་
འཁྲུག་ཡིན་པས། སང་ཕྱིན་ང་ལ་ཨའོ་ལེ་ལི་ཐའོ་ཞེས་མི་འབོད་པར་འཚལ། ད་ལྟ་ང་ནི་
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ཡིན” ཞེས་ལན་བཏབ་སོང་།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་དྲག་ཆས་འོས་ལངས་རེབ་སོ་
གཉིས་སྤེལ་ཀྱང་ཐེངས་གཅིག་ལའང་ལེགས་འགྲུབ་མ་བྱུང་། ཁོ་ནི་བུད་མེད་བཅུ་
བདུན་ལ་འགྲོགས་པས་སྔ་ཕྱིར་བུ་བཅུ་བདུན་སྐྱེས་ཀྱང་། མཚན་ཞག་གཅིག་གི་རིང་དུ་
སོ་སོའི་ཚེ་སྲོག་ཤོར་ལ། དེ་ལས་ལོ་ན་ཆེས་ཆེ་བ་ནི་རང་ལོ་སོ་ལྔར་འབུད་ཐུབ་བྱུང་མེད།
ཁོར་ཆ་བཞག་ནའང་རེབ་བཅུ་བཞིར་ལྐོག་གསོད་བྱེད་མཁན་དང་ཐེངས་དོན་གསུམ་ལ་
ལམ་སྒུག་མཁན་ཚོར་འཕྲད་ཅིང་། ཡང་རེབ་གཅིག་ལ་མེ་མདས་བསད་པ་བཅས་སོ། །
ཐེངས་ཤིག་མི་གཞན་གྱིས་ཁོའི་ཚིག་ཇའི་ནང་དུག་བཏབ་སོང་། ཕོར་བའི་ནང་བཏབ་
པའི་ཀོ་བྱི་ལའི་དུག་ལ་རྟ་ཕོ་ཞིག་གསོད་པའི་ནུས་པ་མཆིས་ཀྱང་ཁོར་ཅི་ཡང་བྱེད་མ་
ནུས། ཁོས་སྤྱི་མཐུན་རྒྱལ་ཁབ་ཀྱི་ཙུང་ཐུང་གིས་བྱིན་པའི་དགའ་རྟགས་མ་བླངས་པ་
དང་། གོ་གནས་ནི་གསར་བརྗེ་དམག་གི་དམག་སྤྱིའི་སར་སླེབས། ལྷོ་ནས་བྱང་དང་ཤར་
ཕྱོགས་ཀུན་པོ་ཁོའི་དབང་དུ་བསྒྱུར་བའི་མངའ་ཁོངས་སུ་ཚུད་པས། ཁོ་ནི་སྲིད་གཞུང་
ཡིན་ཡང་ཆེས་སྐྲག་པའི་མི་སྣ་རུ་གྱུར་ནས་ཡོད། འོན་ཀྱང་ཁོ་ལ་མཚོན་ན་སུས་ཀྱང་
རང་ཉིད་པར་དུ་བསྐྱོན་མི་ཆོག་པར་བཟོས། ཁོས་ད་དུང་དམག་འཁྲུག་རྗེས་ཀྱི་ལས་
འཁྱུར་གྱི་དངུལ་དག་མ་བླངས་ཏེ། རྒ་བའི་ཁུར་གྱིས་གནོན་རག་བར་དུ་མ་ཁུང་ཏོ་ཡི་
ལག་ཤེས་བཟོ་ཁང་ནང་དུ་གསེར་ཉ་ཆུང་ཆུང་ལས་བཟོ་མཛད་ནས་འཚོ་བ་སྐྱེལ་ཐབས་
བྱས། ཁོ་ནམ་ཡང་དམག་མི་དག་གི་སྔོན་དུ་རྒྱུག་པར་བྱེད་ཀྱང་། ལན་གཅིག་ལས་རྨས་
སྐྱོན་མ་ཕོག དེ་ཡང་ཁོས་ཉི་ལན་ཏེ་ཡ་གྲོས་ཆོད་ལ་མིང་རྟགས་བཀོད་ནས། སྔ་ཕྱིར་
ལོ་ཉི་ཤུར་ནང་འཁྲུག་བརྒྱབ་པར་མཇུག་སྒྲིལ་དུས་རང་གིས་རང་ཉིད་ལ་ཆད་གཅོད་
བྱས་པའི་མཇུག་འབྲས་ཤིག་སྟེ། ཁོས་དཀྲུམ་མདའ་སྤྱད་དེ་རང་གི་བྲང་ཁར་གཏད་ནས་
མདའ་ཁག་མནན་པར། མདེའུ་ནི་རྒྱབ་ཕྱོགས་ལས་བུད་ཀྱང་ལུས་པོའི་གནད་ཆེ་སར་
གནོད་སྐྱོན་མ་ཐེབས། འདི་དག་ཡོད་ཚད་བརྒྱུད་འབྲས་སུ། ཤུལ་དུ་བསྐྱུར་བྱུང་བ་ནི་
མ་ཁུང་ཏོ་ཡི་སྲང་ལམ་ཞིག་གི་མིང་ལ་ཁོའི་མཚན་དེ་བཏགས་པ་ཙམ་མོ། །འོན་ཀྱང་ཁོ་
རྒས་ནས་མལ་སར་ལྷུང་བའི་སྔོན་གྱི་ལོ་འགའི་ནང་རང་གིས་སྤྲོས་བརྗོད་བྱས་པ་ལྟར་ན།
ཉིན་དེའི་ཞོགས་པར་ཁོས་མི་ཉེར་གཅིག་པོ་ཁྲིད་དེ་དམག་དཔོན་ཝེ་ཏོ་ལེ་ཨའོ་མེ་ཏའེ་
ན་ཡི་ཞབས་འོག་ཏུ་འབྲོ་སྐབས། དུས་ཕྱིས་སུ་དོན་འདི་འདྲ་ཞིག་འབྱུང་བའི་རེ་བའང་
བཅངས་མ་མྱོང་ཟེར།
“ང་ཚོས་མ་ཁུང་ཏོ་ཁྱོད་ལ་སྤྲད་པ་ཡིན།” འདི་ནི་ཁོ་འགྲོ་ཁར་ཨེར་ཁ་ཏིའེ་ཨའོ་ལ་
བཞག་པའི་ལས་བཅོལ་ཡོད་ཚད་དེ། “ང་ཚོས་ཆེས་ལེགས་པའི་སྒོ་ནས་ཁྱོད་ལ་སྤྲད་ཟིན་
པས། ཁྱོད་ཀྱིས་ཡུལ་འདི་ཇེ་བཟང་ཇེ་ལེགས་སུ་གཏོང་བར་འབད་བརྩོན་བྱོས་ཤིག”
ཨེར་ཁ་ཏིའེ་ཨའོ་ལ་མཚོན་ན་ལས་བཅོལ་དེར་རང་གི་ཐུན་མོང་མ་ཡིན་པའི་གོ་བ་
ལེན་སྟངས་ལྡན། ཁོས་མེར་ཅི་ཡ་ཏེ་སི་ཡི་དཔེ་ཆའི་བར་བཅུག་རི་མོར་བལྟས་པ་ལས་
རྟོག་པ་ཀློང་བརྡོལ་བྱུང་བར། རྒྱན་སྤྲས་ཁ་ཚང་དང་དམག་དཔོན་ཆེན་པོའི་ཕྲག་རྟགས་
ཡོད་པའི་ལས་གོས་ཤིག་གསར་གཏོད་བྱས་ཐོག རྐེད་པར་ད་དུང་ལྔ་ལམ་དུ་བཏང་ཟིན་
པའི་ཧྲང་ཝེ་དེའི་གསེར་སྐུད་རལ་གྲི་གཟར་བར་བྱས། ཁོས་གཞན་དུ་མེ་སྒྱོགས་གཉིས་
ཀ་གྲོང་རྡལ་ནང་འགྲོ་སའི་ལམ་ཁར་བཙུགས་ཤིང་། སྔོན་ཆད་ཀྱི་སློབ་བུ་དག་ལ་གཅིག་
གྱུར་གྱི་ལྭ་བ་བཟོས། དེ་ཚོས་ཁོའི་སེམས་པ་འཕྱོ་བར་བྱེད་པའི་གཏམ་བཤད་ལ་ཉན་
རྗེས། ལུས་ཀུན་དྲག་ཆས་ཀྱིས་སྤྲས་ཏེ་ཕྱོགས་བཞིར་སྐོར་ཞིབ་མཛད་པར། ཕྱི་མི་ཀུན་
པོར་གནས་དེར་ཇི་ལྟར་རྒོལ་ཀྱང་མི་ལོན་པའི་ཤུགས་རྐྱེན་ཟབ་མོ་བཞག འཐབ་ཇུས་
དེ་ལ་བཟང་ངན་གྱི་ཕྱོགས་གཉིས་ཀ་འདུ་སྟེ། སྲིད་གཞུང་གིས་ཀྱང་ཟླ་བ་བཅུ་ཙམ་གྱི་
རིང་ལ་ཕར་རྒོལ་བྱེད་མ་ཐུབ། ཡིན་ཡང་དམག་སྟོབས་ཆེན་མངགས་མ་ཐག་ཏུ། ཆུ་ཚོད་
ཕྱེད་ཀའི་ཡུན་ནང་འགོག་རྒོལ་ཐལ་བར་བཟོས། དབང་ཆ་ཡོངས་རྫོགས་བཟུང་བའི་ཉིན་
དང་པོ་ནས་བཟུང་། ཨེར་ཁ་ཏིའེ་ཨའོ་ཡིས་རང་གི་བཀའ་ཡིག་ཕབ་པའི་དགའ་ཕྱོགས་
དེ་ཚོམ་པ་མེད་པར་ལག་ཏུ་བསྟར། ཁོས་མཚམས་ལན་རེར་ཉིན་གཅིག་ལ་བཀའ་ཡིག་
བཞི་ཙམ་སྒྲོག་པར་བྱེད་དེ། ཅི་ཞིག་སེམས་སུ་ཤར་ན་དེ་སྒྲོག་ངེས་ཡིན། ཁོས་ད་དུང་ལོ་
བཅོ་བརྒྱད་ཡན་གྱི་སྐྱེས་པ་ཚོར་འགན་འཁྲིའི་དམག་གི་སྒྲིག་སྲོལ་ཡོད་པ་ཁྱབ་སྤེལ་དུ་
བཏང་ཞིང་། ཕྱི་དྲོའི་ཆུ་ཚོད་དྲུག་པའི་རྗེས་སུ་ད་རུང་སྲང་བར་དུ་འགྲོ་བའི་ཕྱུག་ཟོག་གང་
ཡིན་ཡང་སྤྱི་སྤྱོད་བྱས་ཆོག་པ་བཟོས་པར་མ་ཟད། ན་ཚོད་དར་ལ་བབ་པའི་སྐྱེས་པ་དག་
ལ་དཔུང་རྟགས་དམར་པོ་བཙན་དབང་གིས་འདོགས་སུ་བཅུག གཞན་དུ་ཁོས་ཡེ་ཤུའི་
ཆོས་འཆད་མཁན་ནེ་ཁ་ནུའོ་ཨེར་རང་གི་སྡོད་གནས་སུ་བཀག་ཉར་བྱས་ཐོག གསོད་
པར་འགྱུར་ངེས་ཀྱི་འཇིགས་དངངས་སྐུལ་ལ། ཕ་རོལ་པོས་མཆོད་འབུལ་དང་དྲིལ་བུ་
རྡུང་བ་སོགས་ལ་མགོ་འཛིན་མི་ཆོག་པར་བཏང་བ་སྟེ། སྒྲུབ་ཆོག་པ་ཉག་གཅིག་ནི་རང་
དབང་ཕྱོགས་ཁག་ལ་རྒྱལ་ཁ་ཐོབ་དུས་དགའ་སྟོན་རྟེན་འབྲེལ་ཞུ་བ་རང་ངོ་། །རང་གི་
ཆོད་སེམས་དེར་དོགས་སློང་མེད་པར་བྱ་སླད། ཁོས་སྲོག་གཅོད་རུ་ཁག་ཅིག་ལ་བཀའ་
ཕབ་སྟེ་ཐང་ཆེན་འགྲམ་དུ་རྩྭ་བཟོའི་མིར་མེ་མདས་རྒྱག་པ་སྦྱོང་བ་བྱེད་དུ་བཅུག དང་
ཐོག་དོན་དེ་ཚོ་གཞན་དག་གིས་བདེན་པར་མ་བཟུང་། ཀུན་པོ་ཕྱོགས་བསྡོམས་བྱས་
པར། དེ་དག་ནི་བྱིས་པ་ཚོས་དར་མ་དག་གི་སྦྱོར་བ་སྤེལ་བ་ཁོ་ནར་གྱུར་འདུག ཡིན་
ཡང་ཉིན་ཞིག་གི་དགོང་མོར། ཨེར་ཁ་ཏིའེ་ཨའོ་ཉིད་ཁ་ཐ་ལི་ནུའོ་ཡི་ཚོང་ཁང་ནང་དུ་
ཕྱིན་པར། རོལ་དབྱངས་རུ་ཁག་གི་དུང་ཆུང་འབུད་མཁན་གྱིས་ཚད་ལས་བརྒལ་པའི་
དབྱངས་རྟ་སྤྱད་དེ་ཁོ་ལ་བསུ་བརྡ་བཏང་བའི་ཚེ་ན། མགྲོན་པོ་དག་གིས་བསྟུད་མར་
ཧབ་དགོད་བྱས་སོང་། ཁོས་དུས་ཐོག་དེར་སྦྱོར་བ་དེ་ནི་ས་གནས་སྲིད་གཞུང་ལ་སྣང་
ཆུང་བྱས་པའི་ཉེས་མིང་བཏགས་ནས་དུང་ཆུང་འབུད་མཁན་ལ་སྲོག་ཁྲིམས་བཅད། དེ་
འབྲེལ་དུ་ཕྱིར་རྒོལ་བྱེད་མཁན་སུ་ཡིན་ཡང་། ཁོས་སློབ་གྲྭའི་ནང་འཛུགས་གཉེར་བྱས་
སྣང་བའི་བཙོན་ཁང་དུ་འཇུག་པའི་མཚུངས་སུ། རྐང་བར་ལྕགས་སྒྲོག་བསྐོན་ཏེ་ཆུ་དང་
སོབ་གོར་ཙམ་ལས་མཁོ་འདོན་མི་བྱེད་དོ། ། “ཁྱོད་ནི་མི་གསོད་ཀྱི་ལག་དམག་ཞིག་
རེད།” ཝུའུ་ཨེར་སུའོ་ལས་ཁོས་འདོད་འདོད་ལྟར་སྒྲུབ་པའི་དོན་དེ་རྣམས་གོ་ཐེངས་རེར་
དེ་བཞིན་སྡིགས་མོ་བྱས་འགྲོ། ཡང “བསྒུགས་ནས་ཨའོ་ལེ་ལི་ཡ་ནུའོ་ཡིས་རྟོགས་རྗེས་
སུ། ཁྱོད་མེ་མདས་བརྒྱབ་སྟེ་བསད་བྱུང་ཚེ། ང་ཐོག་མ་བྱས་ཏེ་སོང་ནས་ཤོག་སྦགས་བཀད་
འགྲོ” ཞེས་ཀྱང་སྨྲ་བར་བྱེད། འོན་ཀྱང་འདི་དག་གིས་ཁོའི་སྦྱོར་ངན་འགོག་ཐུབ་མ་སོང་།
ཨེར་ཁ་ཏིའེ་ཨའོ་ཡིས་མུ་མཐུད་ནས་རང་གི་དགོས་མེད་ཀྱི་དྲག་བཙན་བྱེད་ཐབས་དེ་
སྤྱད་པར། ཁོ་ནི་མ་ཁུང་ཏོ་ལ་ལོ་རྒྱུས་ཡོད་པའི་ཚུན་ཆད་ཀྱི་ཆེས་གདུག་རྩུབ་ཅན་གྱི་
དབང་སྒྱུར་མཁན་དུ་གྱུར། “ད་ལྟ་བྲོ་བ་མི་འདྲ་བ་མྱངས་སོང་ངམ།” རེབ་ཅིག་ཐང་ཨ་
པའོ་ལི་ནར་མའོ་སི་ཁོ་ཐེས་དེ་ལྟར་དཔྱད་བརྗོད་སྤེལ་ཅིང་། ཡང “འདི་ནི་རང་དབང་
ཕྱོགས་ཁག་གི་ལྷ་ཡུལ་ཡིན” ཞེས་ཀྱང་བརྗོད་བྱུང་། གཏམ་དེ་མི་ཁ་བརྒྱུད་ནས་ཨེར་ཁ་
ཏིའེ་ཨའོ་ཡི་རྣ་སྒོར་འབྱོར་བ་ལ། ཁོས་སྐོར་ཞིབ་རུ་ཁག་ཁྲིད་དེ་ཁོ་ཚང་དུ་སླེབས་ཤིང་།
ཁྱིམ་ཆས་བཅགས་ལ་ཁྱིམ་མིར་གཅར་རྡུང་བྱས་པར་མ་ཟད། ཐང་ཨ་པའོ་ལི་ནར་མའོ་
སི་ཁོ་ཐེ་དྲུད་དེ་ཕྱིན་པ་རེད། ཚུལ་དེ་ཐོས་པར་ཝུའུ་ཨེར་སུའོ་ལས་ཕྱོགས་གཅིག་ནས་
ངོ་གནོང་བའི་འུར་སྒྲ་སྒྲོག་ཅིང་། ཕྱོགས་གཞན་དུ་སྣུམ་བསྐུས་སྣང་བའི་རྟ་ལྕག་བཟུང་
འཕྲལ། ཐད་ཀར་གྲོང་རྡལ་བརྒལ་ཏེ་དམག་སྒར་གྱི་ལྷས་རར་ཤར་རྒྱག་གིས་སོང་། དེའི་
དུས་ཨེར་ཁ་ཏིའེ་ཨའོ་ཡིས་གྲ་སྒྲིག་མཐའ་དག་ཚགས་སུ་ཆུད་པར། ད་ནི་དམར་གསོད་
བྱེད་པའི་བཀའ་འབེབ་ལ་ཉེ།
“ངས་ཁྱོད་ཀྱིས་སྒྲུབ་ཐུབ་མིན་ལ་བལྟ། རྟོལ་ཕྲུག” ཝུའུ་ཨེར་སུའོ་ལས་ཤེད་ཀྱིས་
འུར་བརྒྱབ།
ཨེར་ཁ་ཏིའེ་ཨའོ་ཡི་དྲན་པ་སོར་མ་ཆུད་པའི་དུས་ཙམ་ལ། རྟ་ལྕག་རེབ་དང་པོ་ནི་ཡོ་
གཟུར་མེད་པར་ཕར་བྲབས་སོང་། “ངས་ཁྱོད་ཀྱིས་སྒྲུབ་ཐུབ་མིན་ལ་བལྟ། ལག་དམར།"
མོས་མུ་མཐུད་དུ “སྨད་འཚོང་མ་ལས་སྐྱེས་པ་ཁྱོད། ཁྱོད་ཀྱིས་ང་སོད་ལ་ཐོངས། དེ་ལྟ་བས་
ན་ངས་ངོ་ཚ་ཉོ་མི་དགོས། ཁྱོད་ལྟ་བུའི་མཚར་དངོས་ཤིག་ཇི་ལྟར་གསོའམ” ཟེར་ཞོར་སེར་
སྣ་གང་ཡང་མེད་པར་བྲབས་པ་སྟེ། འདེད་ཀྱིན་འདེད་ཀྱིན་ལྷས་རའི་ཕུགས་སུ་ཕྱིན་པར།
ཁོ་ནི་འབུ་ཨ་ར་ར་ནང་བཞིན་བཀུམས་ནས་རྡོག་པོ་གཅིག་ཏུ་ཆགས་པར་མངོན། ཐང་ཨ་
པའོ་ལི་ནར་མའོ་སི་ཁོ་ཐེ་ནི་ཀ་བ་ཞིག་ཏུ་བསྡམས་ནས་བཞག་ཡོད་ཅིང་། དྲན་པ་ཡོངས་སུ་
ཉམས་འདུག སྔོན་ཆད་གནས་དེ་གར་བསླངས་པའི་རྩྭ་མི་ནི་སྦྱོང་བ་བྱེད་ཆས་སུ་བཀོལ་
བར་མདེའུ་ཆར་གྱིས་རལ་བར་བཏང་ཟིན་པ་རེད། སྲོག་གཅོད་རུ་ཁག་གི་གསར་བུ་དག
གང་སར་འབྲོ་བཞིན་ཡོད་དེ། རྒྱུ་མཚན་ནི་ཝུའུ་ཨེར་སུའོ་ལས་ཁྲོ་ཆུ་ཁོ་ཚོའི་སྟེང་འཕོ་བར
འཇིགས་པ་ཡིན། འོན་ཀྱང་མོས་དེ་དག་ལ་མིག་ཟུར་གྱིས་བལྟས་ཙམ་ཡང་མ་བྱས། མོས་ད་
དུང་ལུས་ཀྱི་ལས་གོས་ཧྲལ་ཧྲུལ་དུ་གྱུར་པའི་ཨེར་ཁ་ཏིའེ་ཨའོ་ཡིས་གཞོགས་སུ་ན་སྐད་དང་
སྡིགས་སྐད་འབྱིན་པར་ཁ་ཡ་ཡེ་ནས་མི་བྱེད་པར། ཕར་སོང་ནས་ཐང་ཨ་པའོ་ལི་ནར་མའོ་
སི་ཁོ་ཐེ་ཡི་བཀྱིག་ཐག་བཀྲོལ་རྗེས་ཁྲིད་དེ་ཁྱིམ་ནང་བུད་སོང་ལ། དམག་སྒར་དང་འབྲལ་
ཁར་ད་རུང་བཙོན་མ་ཡོད་དོ་ཅོག་ཀྱང་གློད་གྲོལ་བཏང་ངོ་། །
དུས་དེ་ནས་བཟུང་གྲོང་རྡལ་ནང་གི་དོན་དག་མཐའ་དག་མོས་བདག་དོམ་བྱས། མོས་
གཟའ་ཉི་མའི་མཆོད་འབུལ་བསྐྱར་གསོ་མཛད་ལ། དཔུང་རྟགས་དམར་པོ་འདོགས་པའི
ཚུལ་བཀག་པའི་མཚུངས་སུ། ཡང་ཞིང་གནས་ལུགས་ཀྱིས་སྟོངས་པའི་བཀའ་ཡིག་དག་
ཀྱང་མེད་པར་བཟོས། མོའི་གཤིས་ཀ་ནི་སྔར་བཞིན་བརྟན་བརླིང་ཅན་དུ་བདོག་ཀྱང་།
ལན་རེར་རང་གི་ལས་བཙོག་པའི་ཆར་སྡུག་བསྔལ་བྱེད་པ་ཡིན། མོའི་སེམས་ནང་ཁེར་
རྐྱང་གི་ཚོར་བ་སྟུག་པོས་ཁྱབ་པར། མི་རྣམས་ཀྱིས་ལི་སྡོང་འོག་ཏུ་བརྗེད་ཚར་བའི་ཁྱོ་
གའི་སར་འདུག་རོགས་འཚོལ་དུ་ཕྱིན། “ཁྱོད་ཀྱིས་འུ་ཅག་གི་ད་ལྟའི་གནས་བབ་ལ་ལྟོས་
དང་།” མོས་དེ་ལྟར་ཁོར་སྡུག་ཡུས་བརྗོད་པ་ལ། མགོ་ཐོག་གི་ཏ་ལའི་ལོ་མས་བཀབ་པའི་
ཁང་ཀླད་ནི་ཟླ་དྲུག་པའི་ཆར་ཆུས་བངས་ནས་འགྱེལ་ལ་ཁད་བྱེད། “ཁྱོད་ཀྱིས་ལྟོས་དང་།
ཁྱིམ་ཚང་འདི་སྟོང་བར་གྱུར་ཟིན། བྱིས་པ་དག་ཕྱོགས་བཞིར་ཐོར་བར་བརྟེན། འུ་གཉིས་
མ་གཏོགས་ལུས་མེད་པས། དང་ཐོག་གི་རྣམ་པ་དང་ཧ་ཅང་འདྲ།” ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡ་ཉིད་ཤེས་ཚོར་མེད་པའི་འདམ་རྫབ་ཀྱི་ཟབ་སར་བྱིང་བར། མོའི་
སྡུག་ཡུས་དེར་ཚོར་སྣང་གང་ཡང་མི་འདུག སྨྱོས་ནས་ཅང་མ་འགོར་བའི་དུས་སྐབས་
དེར། ཁོས་གདངས་ཕྱེད་ཀ་སིམ་པའི་ལ་ཏིང་སྐད་ཀྱིས་ཉེ་བར་མཁོ་བ་དག་མཚོན་པར་
བྱེད་ནུས། སྟེས་དབང་གིས་ཤེས་པ་ཇེ་གསལ་ལ་ཡུད་ཙམ་འགྲོ་སྐབས་དེར། ཨ་མཱ་ལན་
ཏས་བཟའ་བཏུང་སྐྱེལ་ཡོང་བར། ཁོས་ནི་རང་གི་ཆེས་འདོར་ཐབས་བྲལ་བའི་གདུང་ཚོར་
རང་བསྙད་པར་མ་ཟད། མོ་ལ་ཞོར་དུ་མེ་བུམ་འཇོག་རྒྱུ་དང་ཡུངས་འབྲུའི་ཁཎྜ་ཕབ་ཏུ་
བཅུག་འགྲོའོ། །འོན་ཀྱང་ད་ལྟ་ཝུའུ་ཨེར་སུའོ་ལ་ཁོའི་གམ་དུ་སླེབས་ནས་སྡུག་ཡུས་བརྗོད་
ཚེ། ཁོ་ནི་སྔ་མོ་ནས་དངོས་ཡོད་དང་རྒྱང་དུ་བྱེར་ཚར། མོས་ཤིང་གི་རྐུབ་སྟེགས་ཆུང་བ་
དེའི་སྟེང་ཙོག་འདུག་པའི་ཁོའི་ལུས་པོར་ཕུར་ཕུར་ཙམ་བྱེད་པའི་མཚུངས་སུ། ཁྱིམ་ནང་
གི་ཉེ་དུས་ཀྱི་གནས་ཚུལ་ཞིབ་བུར་ཁོ་ལ་བརྗོད། “ཨའོ་ལེ་ལི་ཡ་ནུའོ་དམག་འཁྲུག་རྒྱག་
པར་ཕྱིན་ནས་ཟླ་བ་བཞི་ལྷག་འགོར་ཟིན་ཀྱང་། ཁོའི་སྐོར་གྱི་འཕྲིན་གསར་ཅི་ཡང་མི་
འདུག” མོས་ཕྱོགས་གཅིག་ནས་དེ་ལྟར་ལབ་ཅིང་། ཕྱོགས་གཞན་དུ་འདག་རྫས་བསྐུས་
ཟིན་པའི་སི་ཀྭའི་ནང་སྙིང་གིས་ཁོའི་རྒྱབ་གཞུང་ཕྱིས། “ཧོ་སའེ་ཨེར་ཁ་ཏིའེ་ཨའོ་ཕྱིར་
བུད་ཡོང་བར། ཁྱོད་ཀྱི་གཟུགས་པོ་ལས་ཀྱང་ཆེ་བ་ཞིག་ཏུ་ལག་ཆགས་པ་ལ། ལུས་ཧྲིལ་
པོ་ནི་གཙགས་རིས་ཀྱིས་ཁེངས་ནས་ཡོད། ཡིན་ནའང་ཁོ་ཕྱིར་ཡོང་རྗེས་ཁྱིམ་འདིའི་མིང་
དེ་ཡོངས་སུ་བརྫད་ཚར།” མོས་དེ་འབྲེལ་དུ་ཚོར་ཡོང་བ་ནི། གཏམ་ངན་དེ་ཚོ་གོ་བས་ཁྱོ་
ག་ནི་སྐྱོ་གདུང་གིས་མནར་བཞིན་པ་འདྲ། དེའི་ཕྱིར་ཤོབ་གཏམ་རྒྱུའི་ཆོད་སེམས་བརྟན་
པོ་བཅངས་སོང་། “ཁྱོད་ནི་ངའི་བཤད་པའི་སྐད་ཆ་དེ་དག་ལ་ཡིད་ཆེས་མི་དགོས།" མོས་
དེ་སྐད་སྨྲ་ཞོར་ཁྱོ་གའི་ཕྱི་སའི་སྟེང་ས་སྐྱ་སྟོར་ནས་གཙང་དག་བྱེད་སླ་བར་བཟོས། “ཧོ་
སའེ་ཨེར་ཁ་ཏིའེ་ཨའོ་དང་ལི་པེ་ཁ་གཉིས་གཉེན་བསྒྲིགས་པ་ནི་དཀོན་མཆོག་གིས་
བཀོད་སྒྲིག་གནང་བ་ལྟར་ཡིན་པས། ཁོ་གཉིས་ད་ལྟ་ཧ་ཅང་སྐྱིད་ནས་ཡོད།” ཤོབ་ཚིག་
ནི་འཆད་ཀྱིན་འཆད་ཀྱིན་ལྷད་མེད་རྣམ་དག་ཏུ་སོང་བར། ཆེས་མཐའ་མར་མོ་ལ་མཚོན་
ནའང་དེའི་ནང་ནས་བདེ་བའི་དབུགས་དབྱུང་ཐོབ། “ཨེར་ཁ་ཏིའེ་ཨའོ་ནི་གཞི་ནས་ཡོ་
མེད་བརྟན་བརླིང་གི་མི་དར་མར་གྱུར་འདུག” མོས་མུ་མཐུད་དུ “དེར་མ་ཟད་ཁོ་ནི་
དཔའ་ཞིང་རྟུལ་བས། ལུས་སུ་ལས་གོས་གོན་ཐོག རྐེད་པར་རལ་གྲི་གཟར་རྗེས་སྔར་
ལས་ཀྱང་བརྗིད་ཉམས་ཀྱིས་ཁྱོགས་འགྲོ” ཞེས་བརྗོད་སོང་། ཚུལ་དེ་ནི་སྲོག་གིས་བཏང་
བའི་བེམ་རོ་ཞིག་ལ་ཁ་བརྡ་བྱེད་པ་དང་དབྱེར་མེད་དེ། རྒྱུ་མཚན་ནི་ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡས་དོན་དག་གང་དང་ཅི་ལའང་ཁ་ཡ་མི་བྱེད་པས་སོ། །འོན་ཀྱང་
མོས་ནི་ད་རུང་སྐད་ཆ་བཤད་མཚམས་མ་བཞག མོའི་མིག་ལམ་དུ་ཁོ་ནི་དེ་འདྲའི་ཞི་
དལ་དང་དེ་འདྲའི་ཐོད་བརྒལ་ཅན་ཡིན་ཙ་ན། གཞི་ནས་ཁོ་བཏགས་ཟིན་པའི་ཐག་པ་
ཀུན་པོ་དགྲོལ་རྒྱུའི་ཐག་བཅད། འོན་ཏེ་ཁོ་ནི་ཤིང་གི་རྐུབ་སྟེགས་ཆུང་བ་དང་གོམ་པ་གང་
གིས་ཀྱང་བྲལ་མ་སོང་སྟེ། ཉི་མས་བསྲེགས་ཤིང་ཆར་བས་བྲན་ཡང་སྔར་བཞིན་བསྡད།
ཐག་པ་དེ་དག་ནི་ཁོ་ལ་ཆ་བཞག་ན་དགོས་མཁོ་མེད་འདྲའི་བཟོ་བསྟན་སོང་། དོན་དངོས་
སུའང་གཟུགས་ལྡན་གྱི་དྲག་སྡོམ་ལས་ཀྱང་ནུས་སྟོབས་ཆེ་བའི་སྡོམ་ཚུལ་ཞིག་གིས་ཁོ་ནི་
ལི་སྡོང་གི་འོག་ཏུ་གཏན་འགོག་བྱས་སྣང་ངོ་། །ཟླ་བརྒྱད་པ་བསླེབ་ལ་ཉེ་བས། རྒྱུན་རིང་
བའི་དགུན་དུས་ཀྱི་མགོ་ཚུགས་པར། ཝུའུ་ཨེར་སུའོ་ལས་གཞི་ནས་ཁོར་དོན་དངོས་དང་
ཐག་ཉེ་བའི་འཕྲིན་གསར་ཞིག་སྨྲས་བྱུང་།
“ཁྱོད་ཀྱིས་ལྟོས་དང་། ལས་བཟང་པོ་ནི་ད་དུང་ང་ཚོ་དང་ཡོངས་སུ་གྱེས་མེད།”
མོས་དེར་མཐུད་ནས “ཨ་མཱ་ལན་ཏ་དང་རང་འགུལ་རྣོ་སྦྲེང་ཞིག་གསོ་ནུས་པའི་དབྱི་ཐ་
ལི་ཡི་མི་དེ་གཉིས་གཉེན་བསྒྲིག་རྒྱུ་རེད” ཅེས་བཤད་པར་མངོན།
ཨ་མཱ་ལན་ཏ་དང་ཕི་ཨའེ་ཐེ་ལུའོ་ཁོ་ལིའེ་སི་ཕི་གཉིས་ལ་ཝུའུ་ཨེར་སུའོ་ལའི་ཡིད་
ཆེས་ཐོབ་པས། བརྩེ་བ་ནི་ཉིན་རེ་ལས་ཇེ་ཟབ་ཏུ་ཕྱིན། རེབ་འདིར་མོས་གཞི་ནས་ཁོ་
གཉིས་ཀྱི་ངོས་འཕྲད་ལ་ལྟ་རྟོག་བྱེད་མི་དགོས་སྙམ་སོང་། འདི་ནི་ས་སྲོས་དུས་ཀྱི་དུངས་
པ་མངོན་ཚུལ་ཞིག་སྟེ། དབྱི་ཐ་ལི་ཡི་མི་དེ་ཉིན་རེའི་ས་སྲོས་ཀྱི་ཚེ་ན་ཁྱིམ་དུ་ཡོང་ངེས་
ཤིང་། སྒྲོག་ལུང་གི་ནང་དུ་ཀྲི་ཙི་མེ་ཏོག་ཅིག་གསབ་པར་བྱས་ཐོག ཕི་ཐེ་ལ་ཁོ་ཡི་ཐིག་
ཕྲེང་བཅུ་བཞི་ཅན་གྱི་སྙན་ངག་བསྒྱུར་ནས་ཨ་མཱ་ལན་ཏར་ཉན་དུ་འཇུག ཁོ་ཚོ་ནི་ཉིའུ་
ཀྲིའི་མེ་ཏོག་དང་རྒྱ་སེའི་མེ་ཏོག་གི་དྲི་བསུང་སྦྲགས་མར་ཁྱབ་པའི་ཁྱམས་རིང་དུ་སྡོད་
པར་བྱེད་དེ། ཁོས་སྒྲོག་འདོན་བགྱི་དུས་མོས་ནི་ཕུ་ཐུང་ཁ་ཡི་རི་མོ་འདྲུབ་པར་འགྱུར་
བས། དམག་འཁྲུག་ཁྲོད་ཀྱི་འགུལ་ཟིང་དང་གཏམ་ངན་སྣ་ཚོགས་ལ་སེམས་ཁུར་ཏིལ་
ཙམ་ཡང་བྱེད་པར་མི་འགྱུར་རོ། །དེ་ལྟར་དུག་སྦྲང་གིས་འཇབ་རྒོལ་གང་མང་ལ་རྐྱེན་
བྱས་པར་གཞི་ནས་མགྲོན་ཁང་དུ་བསྣུར་བ་བྱུང་། ཨ་མཱ་ལན་ཏ་ཡི་མི་སེམས་རྟོགས་ཚུལ་
དང་། བྱེད་ཚོད་རན་པོ་ལས་གཞན། ཡོད་ཚད་ནང་འཇུག་ཐུབ་པའི་བརྩེ་དྲོད་ཀྱིས།
གཟུགས་མེད་ཀྱི་དྲ་རྒྱ་ཞིག་བསླས་ནས་མཛའ་བོ་ཉིད་དེའི་ནང་འཇུག་ངེས་པ་ལ། ཕ་རོལ་
པོས་ཀྱང་རང་གིས་མཛུབ་དཀྲིས་གོན་མ་མྱོང་བའི་མཛུབ་མོ་དག་ཐང་བཅད་རྗེས། གཞི་
ནས་ཆུ་ཚོད་བརྒྱད་པའི་སྟེང་མོར་གྱེས་བརྡ་བསྟན་འཕྲལ་ཕྱིར་ལྡོག་པར་གྱུར། ཁོ་ཚོས་ཕི་
ཨའེ་ཐེ་ལུའོ་ཁོ་ལིའེ་སི་ཕིར་བསྐུར་ཡོང་བའི་དབྱི་ཐ་ལི་ཡི་ཡིག་སྐོགས་མེད་པའི་འཕྲིན་
ཡིག་གིས་རི་མོའི་དེབ་ཅིག་ལས་ནས་ཡོད། དེའི་ནང་དུ་བཅུག་སྣང་བའི་རི་མོ་མཐའ་དག་
ནི་ལྷིང་ཞིང་འཇགས་པའི་སྐྱེད་ཚལ་ཁྲོད་ཀྱི་བརྩེ་དུངས་ཀྱིས་བཟི་ཁ་བཙན་པའི་འདོད་
ལྡན་ཕོ་མོ་དག་ཡིན་ཏེ། སྙིང་དམར་པོར་མདའ་ཕོག་པ་དང་ཕུག་རོན་གྱིས་སྦྲེལ་བའི་རི་མོ་
བཀྲ་བའི་གསེར་མདོག་གི་རས་དར་གྱིས་དཀྲིས་འདུག “ངས་ཧྥོ་ལུའོ་ལུང་ས་ཡི་སྤྱི་གླིང་
འདི་ཤེས་པ་ཡིན།” ཕི་ཨའེ་ཐེ་ལུའོ་ཁོ་ལིའེ་སི་ཕིས་ཡིག་སྐོགས་མེད་པའི་འཕྲིན་ཡིག་ལ་
རིམ་ལྟ་བྱེད་ཞོར “ཁྱོད་ཀྱིས་ལག་པ་བསྲིངས་ཙམ་ཉིད་ནས། ཕུག་རོན་ནི་ཐད་ཀར་བབས་
ཡོང་ནས་རྒུམ་བུ་ཟོས་འགྲོ” ཟེར། མཚམས་ལན་རེར་ཝེ་ཉི་སི་ཡི་ཆུ་ཚོན་རི་མོ་ཞིག་ལ་
བལྟས་པར། ཕ་ཡུལ་དྲན་པའི་གདུང་ཚོར་གྱིས་ཆུ་ནང་གི་འདམ་རྫབ་དང་རུལ་བར་གྱུར་
པའི་ཐོན་དངོས་ཀྱི་དྲི་ངན་དག་མེ་ཏོག་གི་བསུང་ཞིམ་དུ་འགྱུར་ངེས། ཨ་མཱ་ལན་ཏས་ཀྱང་
མཚམས་རེར་དབུགས་རིང་གཏོང་ཞིང་ལན་རེར་དགོད་སྒྲ་བསྒྲགས་ཏེ་ཕ་ཡུལ་གཉིས་པར་
འཁྲུལ་འགྲོ་བ་ཡིན། གནས་དེ་གར་བྱད་བཞིན་མཛེས་པའི་ཕོ་མོ་ཡོད་དོ་ཅོག་གིས་བྱིས་པ་
ཚོའི་སྐད་ཆ་ལབ་པར། གནའ་བོའི་གྲོང་ཁྱེར་ལ་སྔོན་ཆད་ཀྱི་གཟི་ཉམས་བྲལ་ཙ་ན། ད་
ནི་དེ་གར་གྱོ་མོག་ཆག་ཧྲུལ་བར་དུ་རྒྱུ་བའི་བྱི་ལ་ལས་ལྷག་མི་འདུག ཕི་ཨའེ་ཐེ་ལུའོ.ཁོ་
ལིའེ་སི་ཕིར་ཆ་བཞག་ན། སྔོན་ཆད་རྒྱ་མཚོ་ཆེན་པོ་བརྒལ་ནས་ཡར་མར་ལ་འཚོལ་ཞིབ་
བྱས་ཤིང་། ཡང་སྔོན་ཆད་ལི་པེ་ཁ་ཡི་འཕྱོ་འགུལ་གྱི་འཁྲིལ་བག་ལས་བརྩེ་བ་ནོར་འཛོལ་
ཅན་དེ་སྐྱེས་པར་གྱུར་མྱོང་ནའང་། ད་ལྟ་གཞི་ནས་བརྩེ་དུངས་ངོ་མ་དེ་བཙལ་ཐུབ་པ་
བྱུང་། བརྩེ་དུངས་ལས་ཁོལ་དུ་ཕྱུང་བའི་བདེ་སྐྱིད་ཀྱིས་ཚོང་ལས་ཀྱང་རབ་ཏུ་བྲིན་པར་
གྱུར་པ་སྟེ། ཁོའི་ཚོང་ཁང་གིས་སྐབས་དེར་གཞིས་སྲང་ཕལ་ཆེར་བཟུང་ནས་ཡོད་པས།
ཀུན་གྱིས་རྟོག་འཆར་གྱི་མལ་ཁྲི་དྲོན་པོ་ཞེས་ཀྱང་འབོད། དེའི་ནང་རྣོ་སྦྲེང་གིས་དུས་
ཚོད་དུ་རུ་སླེབས་པ་སྟོན་ངེས་ཀྱི་ཧྥོ་ལུའོ་ལུང་སའི་དྲིལ་ཆེན་ལྡན་པའི་ཐོག་ཁང་གི་དཔེ་
བཟོའི་ཡོ་ཆས་དང་། སུའོ་ལུན་ཐུའོ་ཡི་དབྱངས་བརྒྱད་སྒམ་ཆུང་། ཁ་ལེབ་ཕྱེ་མ་ཐག་ཏུ་
དབྱངས་ལྔའི་རོལ་མོ་དཀྲོལ་ནུས་ཀྱི་ཀྲུང་གོའི་བསུང་ཕྱེ་འཇོག་སྤྱད་ཀྱི་ཤིང་སྒམ། ད་དུང་
རྟོག་འཆར་གང་རུང་བྱས་ཆོག་པའི་རོལ་ཆས་དང་རྟོག་བཟོ་ཇི་སྙེད་བྱ་རུང་གི་རྒྱུད་སྤྲོད་
འཇོག་གནས་བཅས་ཀྱང་འདུག་གོ །དེ་ཡང་ཁོའི་ནུ་བོ་པུའུ་ལུའུ་ནུའོ.ཁོ་ལིའེ་སི་ཕིས་
ཚོང་ཁང་གི་ལས་ཀའི་འགན་ཁུར་བཞིན་ཏེ། རྒྱུ་མཚན་བཤད་ན་ཁོས་གླུ་དབྱངས་སློབ་
གྲྭ་གཅིག་པུར་བདག་དོམ་བྱེད་བཞིན་པས་ཁོམ་ལོང་བྲལ་བས་ཡིན། ཡང་གཅིག་སྨྲས་ན
ཁོའི་འོད་ལྔ་མདོག་བཅུ་མངོན་པའི་རྩེད་ཆས་མ་འཛོམས་པ་མེད་ཚུལ་དེས། ཐུར་ཁེ་པ་
སྡོད་སའི་སྲང་ལམ་ཆེན་པོ་དེ་ཉིད་འཆམ་མཐུན་གྱི་གླིང་ཕྲན་ལྗང་ཁུ་ཞིག་ཏུ་བསྒྱུར་བར་
བརྟེན། ཁོ་ཚོས་ཨེར་ཁ་ཏིའེ་ཨའོ་ཡིས་ཆེད་དུ་རང་འདོད་སྣ་ཚོགས་སྤེལ་བའི་ཆ་དང་
རྒྱང་ཐག་རིང་སར་མཆེད་པའི་དམག་འཁྲུག་གི་དུད་སྤྲིན་སོགས་ནི་བརྗེད་པ་བྱུང་། ཝུའུ་
ཨེར་སུའོ་ལས་གཟའ་ཉི་མའི་ཉིན་གྱི་མཆོད་འབུལ་བསྐྱར་གསོ་བྱེད་སྐབས་སུ། ཕི་ཨེར་
ཐེ་ལུའོ་ཁོ་ལིའེ་སི་ཕིས་ཆོས་ཁང་ནང་དུ་འཇར་མན་གྱི་ལྡེམ་རྩིབ་རོལ་ཆ་ཞིག་སྐྱེས་སུ་
བཏེགས་པའི་མཚུངས་སུ། བྱིས་པའི་སྙན་ངག་གྱེར་མཁན་གྱི་འཛིན་གྲྭ་ཞིག་རྩ་འཛུགས་
བྱས་ཏེ། ཁོ་ཚོར་ཀོ་ལེ་ཀའོ་ལི་ཡི་སྙན་ཚིག་གྱེར་ཚུལ་བསླབས་པས། ཡེ་ཤུའི་ཆོས་འཆད་
མཁན་ནེ་ཁ་ནུའོ་ཨེར་གྱིས་གཟབ་ནན་ཆེས་དྲགས་པའི་ཆོ་གར་གཟི་མདངས་ལམ་མེ་བ་
ཞིག་བསྣན་སོང་། མི་སུ་ཡང་ཨ་མཱ་ལན་ཏ་ནི་བདེ་ཞིང་སྐྱིད་པའི་ཆུང་མ་ཞིག་ཏུ་འགྱུར་
བར་དོགས་པ་མི་ཟ། ཁོ་ཚོས་བསམ་བཞིན་མ་ཡིན་པའི་ངང་དུ་བརྩེ་དུངས་ཀྱི་འཁོར་ལོ་
སྔུན་ལ་འདེད་བཞིན་ཏེ། སེམས་ཁོང་གི་བརྩེ་བ་རང་བཞིན་སྒོས་འཕེལ་འགྱུར་འབྱུང་དུ་
བཅུག་པ་ལ། ད་ནི་ཆེས་མཐའ་མའི་གཉེན་སྟོན་གྱི་ཉི་མ་གཏན་དུ་ཁེལ་བའི་དུས་དེར་
བསྒུགས་ནས་ཡོད། ཁོ་ཚོ་ལ་མཚོན་ན་བཀག་འགོག་བྱེད་མཁན་སུ་དང་གང་ལའང་མ་
འཕྲད། ཝུའུ་ཨེར་སུའོ་ལས་ཀྱང་སྔོན་ཆད་ལི་པེ་ཁ་ཡི་གཉེན་སྟོན་དེ་ཡང་དང་བསྐྱར་དུ་
ཕྱི་ནུར་སྟེག་པ་ལས་བྱུང་བའི་ནོར་འཛོལ་གྱི་ཆ་དེར་ལྐོག་ཏུ་རང་ཉིད་ལ་ལེ་བདའ་བར་
མེད་བྱེད་བཞིན་པས། ད་ནི་འགྱོད་གདུང་དེ་འདྲ་བསྐྱར་དུ་མི་མངོན་པའི་ཐད་དུ་བརྩོན་
གྱིན་གདའ། དམག་འཁྲུག་གི་ཉེས་སློང་དང་། ཨའོ་ལེ་ལི་ཡ་ནུའོ་རྒྱང་དུ་བྱེར་བ། ཨེར་ཁ་
ཏིའེ་ཨའོ་ཡི་དྲག་སྦྱོར། ཧོ་སའེ་ཨའེ་ཁ་ཏིའེ་ཨའོ་དང་ལི་པེ་ཁ་གཉིས་ཕྱི་རུ་བདས་པ། འདི་
དག་ཡོད་ཚད་ཀྱིས་ལེ་མའེ་ཏའེ་སིར་འདུན་བྱེད་པ་དེ་ཕལ་བའི་གནས་སུ་ཕབ་པར། ད་
ནི་ཀུན་པོར་དེ་འདྲ་གཟབ་ནན་མི་བྱེད། གཉེན་སྟོན་གྱི་དུས་ཚོད་ནི་ཉེ་ནས་ཉེ་རུ་བཅར་
འོང་བར། ཕི་ཨེར་ཐེ་ལུའོ་ཁོ་ལིའེ་སི་ཕིས་ཨའོ་ལེ་ལི་ཡ་ནུའོ་ཧོ་སའེ་རང་གི་བུ་ཆེ་བ་རུ་
ཉར་རྒྱུའི་བརྡ་གཏོང་ཞིང་། ཁོས་ནི་ཨ་ཕ་དངོས་ཤིག་དང་འདྲ་བར་ཁོ་ལ་བརྩེ་དྲོད་སྟེར་
བར་བྱེད། འདི་དག་ཡོད་ཚད་ཀྱིས་ཨ་མཱ་ལན་ཏ་ནི་བར་ཆད་གང་ཡང་མེད་པར་བདེ་སྐྱིད་
ཀྱི་གླིང་དུ་བགྲོད་ངེས་ཚུལ་མངོན་མཚོན་བྱས་འདུག ཡིན་ནའང་མོ་ནི་ལི་པེ་ཁ་དང་
ལྡོག་ཟླར་སྣང་བ་སྟེ། དུས་བཟང་དེ་ཤར་བར་བྲེལ་བ་ཅུང་ཙམ་ཡང་ལང་གིན་མེད། དཔེར་
ན་ཅོག་ཁེབས་ལ་ཚོན་ཁ་བསྒོ་བ་དང་། སྐ་རགས་ཁྲ་བོ་འཐག་པ། རྨ་བྱའི་གཟུགས་རིས་
དྲུབ་པ་བཅས་བྱས་ཏེ། ཕི་ཨའེ་ཐེ་ལུའོ་ཁོ་ལིའེ་སི་ཕི་ཡི་ནང་སེམས་ཀྱི་རེ་སྒུག་གི་ན་ཟུག་
ལང་བར་བསྒུགས་ནས་ཡོད། མོས་རེ་བཞག་བྱེད་བཞིན་པའི་དུས་སྐབས་གང་ནི་ཟླ་བཅུ་
པ་ཡི་བཀྲ་མི་ཤིས་པའི་ཆར་བ་དང་འགྲོགས་ནས་བུད་ཡོང་། ཕི་ཨའེ་ཐེ་ལུའོ.ཁོ་ལིའེ་སི་
ཕིས་མོའི་བརླ་ངོས་སུ་བཞག་འདུག་པའི་དར་སྐུད་འཇོག་སའི་སློ་མ་དེ་ཕར་བླངས་འཕྲལ་
ལག་པ་ཟུང་ཞིག་དམ་དུ་བསྡམས་སོང་། “ངས་ད་ནི་བསྒུགས་ནས་སྡོད་མི་ཚུགས།” ཁོས་
མོ་ལ “ང་ཚོ་ཟླ་རྗེས་མའི་ནང་བཟའ་སྒྲིག་བྱས་ན་ག་འདྲ” ཞེས་དྲིས་པར་མངོན། ཨ་མཱ་
ལན་ཏ་ནི་ཁོའི་ལག་པ་འཁྱག་པོ་དེར་འཕྲད་སྐབས་སུ་དངངས་འདར་ཅི་ཡང་མ་བྱུང་། མོ་
ནི་འཛིན་ཐབས་བྲལ་བའི་སྲོག་ཆགས་ཆུང་ཆུང་ཞིག་དང་འདྲ་བར་ལག་པ་ཕྱིར་བསྐུམས་
རྗེས། མུ་མཐུད་དུ་རང་འཁྲིའི་ལས་ཀ་གཉེར།
བསམ་མེད་བྱིས་པ་ལྟར་མ་བྱེད་ཅིག ཁོ་ལིའེ་སི་ཕི།” མོ་དགོད་ཞོར་དུ “ང་འཆི་
བ་སྲོག་ལ་ཐུག་ཀྱང་ཁྱོད་དང་གཉེན་སྒྲིག་བྱེད་མི་སྲིད” ཅེས་ལན་བཏབ་སོང་།
ཕི་ཨའེ་ཐེ་ལུའོ་ཁོ་ལིའེ་སི་ཕི་ནི་སྐད་ཅིག་མ་དེའི་ནང་ཉལ་སར་འཕངས་པར། ངོ་
ཚ་རིང་དུ་དོར་ནས་ངུ་མགོ་བརྩམས་པར་མ་ཟད། རང་གིས་རང་གི་མཛུབ་མོ་གཅུས་ནས་
ཚིག་འཕུད་ལ་ཁད་བྱས་ཀྱང་། མོའི་ལྟ་བ་ལ་འགྱུར་ལྡོག་ཏིལ་ཙམ་ཡང་ཐེབས་སུ་འཇུག་
མ་ཐུབ། “དུས་ཚོད་ཆུད་ཟོས་སུ་མི་གཏོང་རོགས།” འདི་ནི་ཨ་མཱ་ལན་ཏས་ལན་ཚིག་
ཡོད་ཚད་ཡིན་པ་ལ། མཐུད་ནས་ད་དུང “གལ་ཏེ་ཁྱོད་ང་ལ་དགའ་ངོ་མ་ཡིན་ན། ད་ནས་
བཟུང་ཁྱིམ་འདིར་མི་ཡོང་བར་འཚལ” ཞེས་ཀྱང་སྨྲས་སོང་། ཝུའུ་ཨེར་སུའོ་ལར་མཚོན་
ན་ད་ནི་ཁ་སྐྱེངས་ཏེ་སྨྱོ་ལ་ཁད་དུ་བཏང་འདྲའི་ཚོར་སྣང་སྐྱེས། ཕི་ཨའེ་ཐེ་ལུའོ་ཁོ་ལིའེ་
སི་ཕི་ཡིས་རེ་བ་བརྒྱ་འགྱུར་གྱིས་བཏོན་སོང་སྟེ། ལུས་པོ་སྒུར་ཞིང་པུས་འཛུགས་བྱེད་ཚུལ་
ནི་ཡིད་ཆེས་དཀའ་བའི་ཚད་རིམ་དུ་འཕར་བར་གྱུར། ཁོ་ནི་ཝུའུ་ཨེར་སུའོ་ལའི་པང་དུ་
ཕྱི་དྲོ་ཞིག་ལ་ངུས་པར། མོས་རང་གི་རྣམ་ཤེས་ཕྱིར་འཚོང་བགྱིས་ཏེ་ཁོ་ལ་སེམས་གསོ་
བགྱི་དགོས་སྙམ་པ་བྱུང་། ཆར་བ་འབབ་པའི་མཚན་མོར་ཡང་ཁོའི་གཟུགས་བརྙན་ལྟ་
བྱེད་ཀྱི་ལམ་དུ་མངོན་འགྱུར་ཞིང་། ཆར་གདུགས་ཤིག་བཏེགས་ནས་ཁང་བའི་ཉེ་འཁོར་
དུ་འཁྱམས་ཉུག་བྱས་འགྲོ་ལ། དེ་ལྟར་བྱེད་དོན་ནི་ཨ་མཱ་ལན་ཏའི་ཁང་བའི་ནང་གི་གློག་
འོད་རེ་མཐོང་ཨེ་ཐུབ་ལ་ལྟ་བ་ཉིད་དོ། །ཁོའི་གྱོན་ཆས་གོན་སྟངས་ཀྱང་བར་སྐབས་དེར་ཧ་
ཅང་གཟབ་ནན་བྱེད་དེ། བར་ཆད་མྱངས་ཟིན་པའི་རྒྱལ་པོ་དང་དབྱེར་མ་མཆིས་པའི་མགོ་
བོ་འགྱོག་ཚུལ་ལ་རླབས་ཆེ་བའི་ཚུགས་ཀ་ཐུན་མོང་མ་ཡིན་པ་མངོན་ནས་ཡོད། དེ་བས་
ཁོ་ནི་ཨ་མཱ་ལན་ཏའི་གྲོགས་མོ་རྣམས་ཀྱི་སར་ཕྱིན་ནས་རེ་བ་བཏོན་པ་རེད། དེ་དག་ནི་མོ་
དང་མཉམ་པོར་ཁྱམས་རིང་ནང་བསྡད་ནས་རི་མོ་དྲུབ་མཁན་ཚོ་ཡིན་པ་ལ། མོ་ཚོས་བར་
དུ་སྐད་ཆ་ཡག་པོ་བཤད་པའི་རེ་བ་འདོན་པར་བྱེད། མཐུད་དེ་ཁོས་ཚོང་ལས་གཞོགས་སུ་
དོར་ནས། ཉིན་གང་བོར་ཚོང་ཁང་གི་ལྟག་རྒྱབ་ཏུ་ཙོག་སྟེ་ཚ་འུར་ཅན་གྱི་འཕྲིན་ཡིག་
ཐུང་བ་འབྲི་མགོ་བརྩམས་པར་མ་ཟད། མེ་ཏོག་གི་འདབ་མ་སྐམ་པོ་དང་བྱེ་མ་ལེབ་ཀྱི་
དམར་དཔེ་བཅས་བར་དུ་བཅུག་ནས་ཨ་མཱ་ལན་ཏར་བསྐུར་ཀྱང་། དེ་ནི་ཕར་བསྐུར་བ་
ནང་བཞིན་འགྱུར་བ་ཡེ་ནས་མེད་པར་ཕྱིར་བསློགས་ནས་བུད་ཡོང་ངེས། ཁོས་རང་ཉིད་
ཁང་བའི་ནང་བཅུག་སྟེ་བར་མཚམས་མེད་པར་གནའ་བོའི་རོལ་ཆ་དཀྲོལ་མགོ་བརྩམས།
ཉིན་ཞིག་གི་དགོང་མོར། ཁོས་གཞི་ནས་གླུ་དབྱངས་བླངས་སོང་བར། མ་ཁུང་ཏོ་ནི་རྨི་ལམ་
གྱི་ཀློང་ནས་གློ་བུར་སད་དུ་བཅུག་པའི་མཚུངས་སུ། མི་རྣམས་ཀྱི་སེམས་པ་བཟི་རུ་བཅུག་
པར་མངོན། རྒྱུ་མཚན་གླེང་བར་རོལ་དབྱངས་དེ་ཉིད་འཇིག་རྟེན་འདིར་མི་དབང་སྟེ།
བརྩེ་དུངས་ཀྱིས་ཀུན་ནས་ཕྱུག་པའི་གླུ་སྒྲ་གང་དེ་མི་ཡུལ་དུ་བསྐྱར་མངོན་མི་འབྱུང་བའི་
རྐྱེན་གྱིས་སོ། །དུས་ཚོད་དེའི་ནང་དུ། ཕི་ཨའེ་ཐེ་ལུའོ.ཁོ་ལིའེ་སི་ཕིས་གྲོང་རྡལ་གྱི་དཀར་
མེ་ཡོད་ཚད་བཀར་ཟིན་ཀྱང་། ཨ་མཱ་ལན་ཏའི་སྒེའུ་ཁུང་ཁ་ཁོ་ན་ནི་ནག་རོག་གེར་ཡོད་
པ་མཐོང་། ཟླ་བཅུ་གཅིག་པའི་ཚེས་གཉིས་ཏེ། འདས་པོའི་རྣམ་ཤེས་མཆོད་པའི་དུས་ཆེན
ཉིན། ཁོའི་ནུ་བོས་ཚོང་ཁང་གི་སྒོ་མོ་ཕྱེ་བར། ཁང་བའི་ནང་གི་དཀར་མེ་ཡོད་ཚད་བཀར་
ནས་ཡོད་ལ། དབྱངས་བརྒྱད་སྒྲོམ་བུ་ཇི་སྙེད་ཀྱིས་ཀྱང་གླུ་དབྱངས་ལེན་བཞིན་པ་དང་།
དུས་ཚོད་ཀུན་པོ་ཡང་འགྱུར་བ་མེད་པའི་དུས་དེའི་ནང་འཁོར་མཚམས་བཞག་པར་སྣང་།
དེ་འདྲའི་ཉོག་འཛིང་ཆེ་བའི་མཉམ་དཀྲོལ་རོལ་དབྱངས་ཀྱི་དབུས་སུ། ཕི་ཨའེ་ཐེ་ལུའོ.ཁོ་
ལིའེ་སི་ཕི་ཉིད་ཚོང་ཁང་ལྟག་རྒྱབ་ཀྱི་ཡི་གེ་འབྲི་སའི་ཅོག་སྒྲོམ་ལ་ཁེན་འདུག་པར། ལག་
པ་ཟུང་གི་མཁྲིག་མའི་འཕར་རྩ་གྲི་ཡིས་བཅད་ཡོད་ཐོག ལག་པ་གཉིས་ཀ་ཨན་ཞི་རྩྭ་
སྨན་སྦངས་པའི་ཁྲུས་གཞོང་དུ་བཞག་འདུག
ཝུའུ་ཨེར་སུའོ་ལས་རང་ཁྱིམ་དུ་ཁོ་ལ་འདས་མཆོད་བསྒྲུབ་རྒྱུ་ཐག་གིས་བཅད། ཡེ་
ཤུའི་ཆོས་འཆད་མཁན་ནེ་ཁ་ནུའོ་ཨེར་གྱིས་ཡང་དང་བསྐྱར་དུ་ཆོས་ལུགས་ཀྱི་ཆོ་ག་
སྤེལ་བར་བྱེད་ནའང་། ཁོ་ལ་མཚོན་ན་འདས་པོ་དེ་སྤྱིའི་དུར་སའི་ནང་འཇུག་པར་ཡིད་
འཐད་མ་བྱུང་། ཚུལ་དེར་ཝུའུ་ཨེར་སུའོ་ལས་ཁོ་ལ་དགག་པ་རྒྱག་དུས “ཁྱེད་དང་འུ་
གཉིས་ཀས་ཚུལ་འདིར་རྒྱུས་ལོན་མི་ཐུབ་ནའང་། སྐྱེས་པ་འདི་ནི་སློབ་མ་དམ་པ་ཞིག་
གོ” ཞེས་བརྗོད་སོང་ལ། མཐུད་ནས་ད་རུང “རྒྱུ་མཚན་དེའི་དབང་གིས་ངས་ནི་ཁྱེད་ཀྱི་
འདོད་ཚུལ་དང་རྒྱབ་འགལ་གྱིས་ཁོ་དུར་འཇུག་བྱེད་ངེས་པར། མེར་ཅི་ཡ་ཏེ་སི་ཡི་དུར་
འགྲམ་དུ་དུར་འཇུག་བྱེད་པར་བྱའོ” ཞེས་ཁྱབ་བསྒྲགས་མཛད་པ་ན། གྲོང་རྡལ་གྱི་མི་
ཚང་མས་མོར་རྒྱབ་སྐྱོར་བྱས་སོང་བར། དུར་འཇུག་གི་མཛད་སྒོ་ནི་གཟབ་རྒྱས་ཆེས་ཆེ་
བར་གྱུར་ཏོ། །ཨ་མཱ་ལན་ཏ་ནི་རང་གི་ཉལ་ཁང་དང་གཏན་ནས་ཁ་མ་བྲལ། མོས་རང་གི་
མལ་ཁྲིའི་སྟེང་ཝུའུ་ཨེར་སུའོ་ལ་ངུ་བའི་སྐད་ཐོས་བྱུང་ལ། ཡང་ཁྱིམ་ནང་ཡོང་བའི་མི་
ཚོགས་ཀྱི་གོམ་སྒྲ་དང་ཤུབ་བུའི་སྐད་ཀྱང་གོ་སོང་བར། དེའི་ཕྱིས་ཀྱི་དུས་སྐབས་དེ་ནི་
གཏིང་མཐའ་མི་དཔོག་པའི་ལྷིང་འཇགས་ཀྱིས་བཟུང་བའི་ཚེ་ན། མེ་ཏོག་ལ་རྡོག་བརྫིས་
ཐེབས་འདྲའི་དྲི་མ་ཞིག་ཕྱོགས་སུ་མཆེད་ཡོང་། དུས་ཡུན་རིང་བོ་ཞིག་ལ། ས་སྲོས་ཀྱི་
དུས་དེ་སླེབ་ཐེངས་རེར། མོས་ཕི་ཨའེ་ཐེ་ལུའོ.ཁོ་ལིའེ་སི་ཕི་ཡི་ལུས་སྟེང་གི་ཀུ་རུ་པིན་
ད་རྩྭའི་དྲི་མ་དེ་མནམ་པར་འགྱུར་ལགས་ཀྱང་། མོར་མཚོན་ན་སེམས་འཁྲུལ་བའི་ཀློང་
དུ་མི་བྱིང་བའི་ཆ་དེ་ཚོད་འཛིན་ཐུབ་པ་ཡིན། ཝུའུ་ཨེར་སུའོ་ལས་མོ་རྒྱང་དུ་དོར་སོང་།
ཉིན་དེའི་ཕྱི་དྲོར་ཨ་མཱ་ལན་ཏ་ཐབ་ཚང་དུ་ཡོང་ཐོག ལག་པ་ཟུང་དེ་ལྕགས་ཐབ་ནང་གི་
སོལ་བའི་སྟེང་སྲིང་དུས། མོས་མགོ་བོ་བཀྱགས་ནས་བརྩེ་བ་སྟོན་པའི་རྣམ་འགྱུར་ཅི་དང་
གང་ཡང་མ་བསྟན། སྔ་མར་ཆ་བཞག་ན་ན་ཟུག་དྲག་པོའི་ཁྲོད་དུ་ཚོར་བ་ཡེ་མེད་དུ་གྱུར་
པར། ད་ནི་རང་གི་ཤ་ལྤགས་འཚིག་པའི་དྲི་མ་ཁོ་ན་མནམས་ཡོང་། ཚུལ་འདི་ནི་གནོང་
འགྱོད་དྲག་བྱེད་ཀྱི་སྨན་ནུས་ལྡན་ཞིག་ཏུ་རློམ་པར་གྱུར། ཉིན་མང་པོ་ཞིག་ལ། མོ་རང་
ཁྱིམ་དུ་ཡོད་དུས་ལག་པ་ཟུང་དེ་སྒོང་དྭངས་བླུགས་པའི་དཀར་ཡོལ་ཞིག་གི་ནང་སྦངས་
འགྲོ། དེ་ལྟར་བསམ་བཞིན་བསྲེགས་པའི་རྨ་ཁ་དྲག་སྐྱེད་བྱུང་བ་དང་སྦྲགས་ཏེ། སྒོང་
དྭངས་དེ་དག་གིས་མོའི་སེམས་ནང་གི་རྨ་ཁའང་སོས་སུ་བཅུག་པ་དང་མཚུངས། སྐྱོ་གར་
གང་དེས་མོ་ལ་ཕྱིའི་རྗེས་ཤུལ་ཉག་ཅིག་བཞག་པ་ནི། རྨ་ཕབ་པའི་ལག་པ་གང་སེང་རས་
ནག་པོས་གཅུད་པ་དེ་རང་ཡིན་པར། མོ་ཤི་རག་བར་དུ་བླངས་མ་སོང་ངོ་། །
ཨེར་ཁ་ཏིའེ་ཨའོ་ཡིས་ན་གཞོན་པའི་ཁོང་ཡངས་ཆེན་པོ་དེ་ཕྱིར་མངོན་འབྲས་སུ།
གྲོང་རྡལ་ཧྲིལ་པོར་བཀའ་ཕབ་སྟེ་ཕི་ཨའེ་ཐེ་ལུའོ.ཁོ་ལིའེ་སི་ཕིར་མྱ་ངན་བྱེད་དུ་བཅུག་
པ་ན། ཝུའུ་ཨེར་སུའོ་ལས་སྦྱོར་བ་དེ་ནི་ཡུལ་འཁྱར་བྱུང་བའི་ལུ་གུས་ལྡོག་ལམ་རྙེད་པའི་
ཚུལ་དུ་ལྟ་བཞིན་ཡོད། ཡིན་ནའང་མོ་ཡོངས་སུ་འཆུགས་ཟིན། མོར་མཚོན་ན་ཨེར་ཁ་
ཏིའེ་ཨའོ་བོར་སྟོར་བྱུང་བ་ནི། ཁོའི་ལས་གོས་གོན་པའི་དུས་དེ་མ་ཡིན་ཞིང་། ཁོ་སྐྱེ་བའི་
དུས་ཉིད་ནས་མགོ་བརྩམས་ཟིན། མོ་རང་ངོས་ནས་ཁོ་ནི་རང་གི་བུ་བཞིན་དུ་སྙོར་ནས་
ལག་ཆགས་སུ་བཅུག་པ་སྟེ། དེ་ནི་ལི་པེ་ཁ་སྙོར་བ་དང་ཀུན་ནས་མཚུངས་པར། བླ་ལྷག་གི་
ཆ་དེ་མེད་ལ་མཐོང་ཆུང་གི་ངང་ཚུལ་ཡང་ཀུན་ནས་སྟོངས། དེ་ལྟ་ནའང་ཨེར་ཁ་ཏིའེ་ཨའོ་
ཉིད་ཁེར་རྐྱང་གི་བྱིས་པ་ཞིག་ཡིན་དུས་ནས། ནམ་རྒྱུན་དངངས་སྐྲག་གི་ཁོར་ཡུག་ཏུ་འཚོ་
བ་ཡིན་ཞིང་། ཁོ་ནི་གཉིད་མི་ཡོང་བའི་ནད་ཀྱི་འདམ་རྫབ་དེ་བརྒྱུད་ལ། སྔ་ཕྱིར་ཝུའུ་ཨེར་
སུའོ་ལའི་བརྩེ་བ་ཁོལ་བའི་སྦྱོར་དངོས་དང་། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་
ཡའི་སྨྱོ་ཚུགས། ཨའོ་ལེ་ལི་ཡ་ནུའོ་ཡི་རྟོགས་དཀའ་བའི་གཤིས་ཀ ད་རུང་ཨ་མཱ་ལན་ཏ་
དང་ལི་པེ་ཁ་གཉིས་ཀའི་བར་གྱི་འཆི་བ་སྲོག་ལ་གཏུགས་པའི་འཐབ་རྩོད་བཅས་མཐོང་
ནས་ཡོང་བའོ། །ཨའོ་ལེ་ལི་ཡ་ནུའོ་ཡིས་ཁོར་ཡི་གེའི་འབྲི་ཀློག་བསླབ་པའི་ཚེ་ཡང་དོན་
དག་གཞན་པ་དྲན་གྱིན་པས། ཕ་རོལ་པོ་ནི་ངོ་མི་ཤེས་པའི་མི་ཞིག་ཡིན་སྣང་སྟེར། ཡང་
ཨའོ་ལེ་ལི་ཡ་ནུའོ་ཡི་གྱོན་ཆས་ཆུང་བར་གྱུར་ཏེ་ཁོར་སྟེར་སྐབས། པི་ཞི་ཐ་ཞི་ཝུང་ལ་
ཆུང་ངུར་གཏོང་དུ་འཇུག་པ་ཡིན། དེར་བརྟེན་ཨའོ་ལེ་ལི་ཡ་ནུའོ་ནི་ཆེ་དྲགས་པའི་ལྷམ་
དང་ཆུང་ངུར་བཏང་བའི་རྐང་སྣམ། ད་དུང་བུད་མེད་ཀྱི་འཕོངས་ཚོས་དང་དབྱེར་མེད་
པའི་ཆ་དེ་དག་གིས་སྐྱོ་གདུང་གི་ཟབ་སར་འཕེན་པར་བྱེད། ཁོས་ནི་པི་ཞི་ཐ་ཞི་ཝུང་དང་
ཁ་ཐ་ཝུའུ་ལེ་གཉིས་ཀས་རང་གི་སྐད་ཆ་བཀོལ་ནས་ཁ་བརྡ་བྱེད་པ་དེ་བཞིན། མི་གཞན་
དང་རང་དབང་གིས་བསམ་བློ་བརྗེ་རེས་གཏན་ནས་བྱས་མྱོང་མེད། དོན་དངོས་སུ་མེར་
ཅི་ཡ་ཏེ་སི་ནི་ཁོར་སེམས་ཁུར་བྱེད་མཁན་གྱི་མི་གཅིག་པུ་སྟེ། ཁོ་ལ་གོ་བར་དཀའ་བའི་
བྲིས་རྩོམ་དེ་དག་འདོན་པར་མ་ཟད། དངུལ་དཔར་པར་ལེན་གྱི་ལག་རྩལ་ཡང་བསླབས་
སོང་། ཡང་གཅིག་བཤད་ན་མི་སུས་ཀྱང་ཁོས་གསང་བའི་ངང་མེར་ཅི་ཡ་ཏེ་སི་འདས་པའི་
ཆར་ངུ་འབོད་བྱས་པ་མི་རྟོགས་ལ། དུས་མཚུངས་སུ་ཁོས་སྨྱོས་པ་ནང་བཞིན་དྲིན་ཆེན་
དེས་བསྐྱུར་བའི་བྲིས་རྩོམ་དེ་དག་ལ་ལྟ་ཞིབ་རྣལ་མ་མཛད་ནས་ཁོ་ཕྱིར་མི་ཡུལ་དུ་ཡོང་
བར་ཚོད་ལྟ་བྱས་པའང་མི་ཤེས། སློབ་གྲྭའི་ནང་ཀུན་གྱིས་མཉམ་འཇོག་བྱུང་བ་དང་གུས་
བཀུར་བྱེད་ལ། ཡང་དབང་ཆ་ཐོབ་རྗེས་སུ་བཀའ་ཡིག་བསྒྲགས་པ་དང་གཟི་འོད་ཕྱོགས་
བཞིར་མཆེད་པའི་ལས་གོས་བཅས་ཀྱིས། ཁོ་གཞི་ནས་སྐྱོ་སྡུག་གིས་ཁེངས་པའི་སྔོན་གྱི་
གནོན་ཤུགས་ལས་ཐར་བར་གྱུར། ཉིན་ཞིག་གི་དགོང་མོ་སྟེ། ཁ་ཐ་ལི་ནུའོ་ཡི་ཚོང་ཁང་དུ།
མི་ཞིག་གིས་སྤོབས་པ་ཆེན་པོས་ཁོར “ཁྱོད་ལ་རུས་མིང་དེ་མི་འཛའ” ཞེས་སྨྲས་སོང་།
མི་ཀུན་པོའི་བློ་ཡུལ་ལས་འགོངས་པ་ནི། ཁོས་བཀའ་ཕབ་ནས་མི་དེར་སྲོག་ཁྲིམས་མ་
བཅད་པ་རང་ངོ་། །
“ང་དོན་དེར་སྤྲོ་བས་བརྟས་པ་ཡིན།” ཁོས་ད་དུང “ང་ནི་པུའུ་ཨེན་ཏིའེ་ཡ་ཚང་
གི་མི་མིན” ཞེས་ཀྱང་བསྒྲགས་བྱུང་།
ཁོའི་ཕ་རུས་མ་ཁུངས་ཀྱི་གསང་བ་ཤེས་པའི་མི་ཚོས་ཕྱིར་རྒོལ་གྱི་ཚིག་འདི་ལས་
རང་ཉིད་ཀྱི་གནས་ཚུལ་ཤེས་ནའང་མ་ཤེས་ཁུལ་བྱས་ནས་ཡོད་པ་རིགས་འདེད་ཐུབ་
སོང་། པི་ལར་ཐེར་ནེ་ལ་རུ་འབོད་པའི་ཁོའི་ཨ་མ་སྟེ། དེའི་དུས་པར་བསྐྱོན་སའི་མུན་
ཁང་ནང་དུ་ཁོའི་ཁྲག་རྩ་ལྷོག་ལྷོག་རྒྱུག་ཏུ་འཇུག་མཁན་དེ་ཉིད་ནི། ཁོའི་ངོས་ཐད་ནས་
བརྗོད་ཚེ་འགོག་ཐབས་ཀུན་ནས་བྲལ་བའི་གཡབ་མོ་རང་ཡིན་ལ། དེ་ནི་ཆེས་ཐོག་མའི་
ཧོ་སའེ་ཨེར་ཁ་ཏིའེ་ཨའོ་དང་དེའི་རྗེས་ཀྱི་ཨའོ་ལེ་ལི་ཡ་ནུའོ་དང་གཅིག་པ་གཅིག་རྐྱང་
ངོ་། །མོར་ཆ་བཞག་ན་ད་ནི་མི་སེམས་འཁྲུལ་བྱེད་ཀྱི་ཉམས་འགྱུར་དང་དགོད་སྒྲ་ཡི་
འགུགས་ཤུགས་བྲལ་ནའང་། ཁོས་ནི་མོའི་དུ་བའི་དྲི་མ་སྣོམ་ཞོར་བཙལ་བས་མོ་རྙེད་
པར་གྱུར། དམག་འཁྲུག་རྒྱག་ལ་ཉེ་བའི་ཉིན་གུང་ཞིག་གི་སྐབས་སུ། མོ་ནམ་རྒྱུན་ལས་
ཅུང་འཕྱི་བར་སློབ་གྲྭ་རུ་རང་གི་བུ་ཆུང་བ་ལེན་དུ་བུད་སོང་། ཨེར་ཁ་ཏིའེ་ཨའོ་ཡིས་རང་
ཉིད་ཀྱིས་ཉིན་གུང་ཚེ་ན་ངལ་གསོ་བར་བཀོལ་ཞིང་། ཕྱིས་སུ་ནང་དུ་ལྕགས་སྒྲོག་སོགས་
སྤྲད་ཟིན་པའི་ཁང་བ་དེ་རུ་མོར་བསྒུགས། བྱིས་པ་ནི་ལྟས་སུ་རྩེད་མོར་གཡེངས་པ་ལ། ཁོ་
ནི་དཔྱང་ཁྲིའི་སྟེང་ལོག་ནས་སྒུག་བཞིན་པར། རེ་བཞག་ཆེན་པོས་ལུས་ཧྲིལ་པོ་འདར་
སིག་བརྒྱབ་སོང་། ཁོས་པི་ལར་ཐེར་ནེ་ལ་ནི་གནས་དེ་གར་བརྒྱུད་ངེས་པ་གསལ་བོར་
རྟོགས། མོ་བུད་ཡོང་། ཨེར་ཁ་ཏིའེ་ཨའོ་ཡིས་མོའི་མཁྲིག་མ་ནས་བཟུང་རྗེས། མོ་དཔྱང་
ཁྲིའི་སྟེང་དུ་འཐེན། “ངས་དེ་ལྟར་བྱེད་མི་རུང་། བྱེད་མི་རུང་།" པི་ལར་ཐེར་ནེ་ལ་ཡིས་
དངངས་ཚུབ་ཀྱི་སྒོ་ནས “ངས་ཁྱོད་དགའ་རུ་འཇུག་ན་འདོད་ཚུལ་དེ་ཁྱོད་ཀྱིས་མི་ཤེས།
ཡིན་ནའང་གནམ་རྒན་མ་མར་འཁོར་ནས་ཡོད་པས། དེ་ལྟར་བྱེད་མི་རུང” ཞེས་ལབ་
སོང་། ཨེར་ཁ་ཏིའེ་ཨའོ་ཡིས་ཁྱིམ་རྒྱུད་ལ་གདོད་ནས་འདུག་པའི་ཤེད་ཤུགས་སྤྱད་དེ་མོའི་
རྐེད་པ་རུ་བཟུང་བ་ལ། ཤ་ལྤགས་ཀྱི་ཐུག་འཕྲད་ལས་ཁོའི་ཚོར་སྣང་དུ་འཇིག་རྟེན་ཡོངས་
སུ་ཞུ་བཞིན་པ་དང་འདྲ། “བུད་མེད་དམ་པ་རུ་མི་རློམ་པར་འཚལ།” ཁོས་མཐུད་དེ “ཡང་
དག་པར་བཤད་ན། འཇིག་རྟེན་ཧྲིལ་པོས་ཁྱོད་ནི་སྨད་འཚོང་མཁན་ཞིག་ཡིན་པ་རྟོགས་
ནས་ཡོད” ཅེས་བརྗོད་སོང་། སྐྱོ་སྡུག་གི་ལས་དབང་བཙན་པོས་པི་ལར་ལ་ཡི་ག་འཆུ་བར་
བྱས་འོངས་པས། མོས་བཙན་དྲག་གི་སྦྱོར་བ་དེ་བཟོད་བསྲན་མི་བྱེད་ཀ་མེད་བྱུང་།
“བྱིས་པ་ཚོས་ཤེས་འགྲོ་བ་ཡིན།” མོས་སྐད་ཤུགས་ཆུང་ངུས “རབ་ཡིན་ན་དོ་
དགོང་ཁྱོད་ཀྱི་སྒོ་མོ་མི་གཏན་རོགས" ཟེར།
ཉིན་དེའི་དགོང་མོར། ཨེར་ཁ་ཏིའེ་ཨའོ་ནི་དཔྱང་ཁྲིའི་སྟེང་ཉལ་ནས་མོ་ལ་བསྒུགས་
པར། འདོད་པའི་དབང་གིས་དབང་མེད་དུ་འདར་སིག་བརྒྱབ་ཡོང་། ཁོ་གཏན་ནས་མ་
གཉིད། ཞོགས་པའི་དུས་སུ་འཐབ་འབུ་ཡིས་བར་མཚམས་མེད་ཅིང་འཁྲུགས་པའི་ངང་
མགྲིན་སྒྲ་སྒྲོག་པ་དང་། ཡང་བྱ་ཧྲི་ཧེང་གིས་ནོར་འཛོལ་བྲལ་བར་དུས་ཚོད་སྟོན་པའི་
སྒྲ་བཅས་ལ་ཉན་ཞོར། ཁོས་ནི་རང་ཉིད་མོའི་གཡོ་འོག་ཏུ་ཚུད་སོང་སྙམ། དེ་ལྟར་སེམས་
འཚབ་པའི་ཆ་དེ་ཁོང་ཁྲོ་ཡི་ངོ་བོར་འགྱུར་བཞིན་པའི་སྒང་དུ། སྒོ་མོ་ནི་གློ་བུར་ཕྱེ་ཡོང་།
ཟླ་འགའི་རྗེས་སུ། སྲོག་གཅོད་རུ་ཁག་ལ་གདོང་གཏོད་དུས། ཨེར་ཁ་ཏིའེ་ཨའོ་ཡིས་བར་
སྐབས་དེར་བྱུང་བའི་དོན་དག་མ་ལུས་ཕྱིར་དྲན་ཐུབ་པ་བྱུང་། སློབ་ཁང་ནང་གི་ཟིར་ཟིར་
གྱི་རྡོག་སྒྲ་དང་། རྐུབ་སྟེགས་ཐང་ལ་འགྱེལ་བའི་སྒྲ། ཆེས་མཐའ་མའི་མུན་ནག་ནང་གི་
ལུས་པོ་དང་སྙིང་གསོན་པོ་གཞན་ཞིག་འཕར་ལྡིང་བྱས་པའི་འབྲས་བུས་མཁའ་དབུགས་
ལ་སྐྲག་འདར་སློང་བའི་རྣམ་པ་དག་གོ །ཁོས་ལག་པ་ཕར་བསྲིངས་ཙ་ན། མུན་ནག་ཁྲོད་
དུ་བྱིང་ལ་ཉེ་བའི་ལག་པ་ཡ་གཅིག་དང་ཕྲད་སོང་སྟེ། དེ་ལྟར་རེག་བྱུང་བ་ནི་མཛུབ་མོ་
གཅིག་གི་སྟེང་ལ་མཛུབ་དཀྲིས་གཉིས་གོན་མཁན་ཞིག་རེད། ཁོར་མཚོན་ན་མོའི་ལག་
པའི་ངོས་ཀྱི་རྒྱུས་རྩ་དང་དེ་འཕར་ལྡིང་བྱེད་པའི་ངང་ཚུལ་ལས་གཞན། མོའི་བརླན་པར་
གྱུར་པའི་ལག་མཐིལ་གྱི་ཚེ་སྲོག་རི་མོ་དེ་མཐེབ་ཆེན་གྱི་རྩ་རུ་འཆི་བདག་གི་སྡེར་མོས་
ཡོངས་སུ་བཅད་པའི་ཚུལ་བཅས་ཀྱང་ཚོར་ངོས་སུ་འཕོས་སོང་། ཁོས་ཀྱང་མོ་ནི་རང་
གིས་ངང་སྒུག་བྱེད་བཞིན་པའི་བུད་མེད་དེ་མིན་པ་རྟོགས། རྒྱུ་མཚན་བཤད་ན་མོའི་ལུས་
སྟེང་དུ་དུ་བའི་དྲི་མ་མི་མཆེད་པར། བར་མེད་མཆེད་ཡོང་བ་ནི་སྐྲ་སྣུམ་གྱི་དྲི་བསུང་རང་
ཡིན། དེར་མ་ཟད་མོའི་མྱོས་བུམ་ཟུང་ནི་མཁྲེང་ཞིང་རྒྱས་པ་ཅན་ཏེ། སྐྱེས་པ་དག་གི་དེ་
འགྲེང་བ་དང་གཉིས་སུ་མི་འདུག་ལ། འདོམས་ཀྱི་པད་མའི་མཐའ་དག་ཀྱང་ཟླུམ་ཞིང་
མཁྲེགས་པས་ཀྲེན་སྡོང་གི་འབྲས་བུ་དང་མཚུངས་པར་མངོན། ལྷག་དོན་མོའི་སྤྲོ་དགར་
མི་བདེ་བའི་ཆ་མངོན་གསལ་འདྲེས་ཐོག འཚབ་པ་མངའ་ཞིང་དྲོད་སྣང་དང་ལྡན་པ་དེ་
རང་ངོ་། །མོ་ནི་ཕྱུགས་ཆུང་མའི་ལུས་པོ་ལྡན་པ་ཅན་ཡིན། མིང་ལ་སང་ཐ་སུའོ་ཧྥེ་ཡ་ཏེ་
ལ་པི་ཏ”རུ་འབོད། པི་ལར་ཐེར་ནེ་ལ་ཡིས་རང་གི་ཚེ་གང་བོའི་བསོགས་དངུལ་གྱི་ཕྱེད་
ཀ་སྟེ། པི་སུའོ་ལྔ་བཅུ་བྱིན་ནས་མོ་ལས་ཀ་འདི་སྒྲུབ་པར་མངགས། ཨེར་ཁ་ཏིའེ་ཨའོ་ལ་
ཆ་བཞག་ནའང་མོས་རེབ་ཐེངས་མང་པོར་ཕ་མ་ཟུང་གིས་ཕྱེ་བའི་ཚོང་ཁང་ཆུང་བ་དེ་
སྲུང་བཞིན་པ་མཐོང་མྱོང་མོད། དེ་འདྲ་མཉམ་འཇོག་མ་བྱས། རྒྱུ་མཚན་ནི་མོར་མཐོང་
བར་དཀོན་པའི་ཀུན་སྤྱོད་མཛེས་པ་ཞིག་བདོག་ཀྱང་། འོས་འཚམ་གྱི་དུས་སྐབས་ནང་
ཕྱིར་མངོན་ཙམ་བྱེད་པ་ལས། ནམ་རྒྱུན་མི་སུ་དང་གང་གིས་ཀྱང་ཚོར་མི་ཐུབ། འོན་ཀྱང་
ཉིན་དེ་ནས་བཟུང་མོ་ནི་ཁོར་འཁྲིལ་སོང་། འཁྲིལ་ཚུལ་དེ་ནི་ཁོའི་མཆན་འོག་གི་དྲོད་
ཁོལ་འཚོལ་བར་བྱེད་པའི་བྱི་ལ་དང་ཀུན་ནས་འདྲ། མོ་ནི་དགུང་ཚིགས་གསོལ་རྗེས་
ཀྱི་ངལ་གསོའི་དུས་སྐབས་སླེབ་ཐེངས་རེར་སློབ་གྲྭའི་ནང་ཡོང་ངེས་པ་ཡིན། མོའི་ཕ་མ་
གཉིས་ཀས་ཀྱང་པི་ལར་ཐེར་ནེ་ལ་ཡི་བསོགས་དངུལ་གྱི་ཕྱེད་ཀ་གཞན་དེ་བླངས་རྗེས་
མོ་འགོག་པར་མི་བྱེད། ཕྱིས་ཀྱི་དུས་སྐབས་སུ། སྲིད་གཞུང་དམག་གིས་ཁོ་ཚོ་སློབ་གྲྭ་ནས་
བདས་པ་ན། ཁོ་གཉིས་ནི་ཚོང་ཁང་གི་ལྟག་རྒྱབ་ཀྱི་སྣུམ་སེར་ཟས་ཀྲིན་དང་མ་རྨོས་ལོ་
ཏོག་འཇུག་སྤྱད་ཀྱི་ཁུག་མའི་བར་གསེང་དུ་དགའ་དགུའི་དཔལ་ལ་རོལ། དེ་ལྟར་ཨེར་ཁ་
ཏིའེ་ཨའོ་དམག་སྲིད་ཀྱི་མགོ་པར་བསྐོ་འཇོག་བྱས་པའི་མཚམས་སུ། ཁོ་གཉིས་ཀར་བུ་
མོ་ཞིག་གི་ལས་སྐལ་འཛོམས་སོང་།
དགའ་ཉེ་སྤུན་མཆེད་དག་གི་ཁྲོད་དུ། ཧོ་སའེ་ཨེར་ཁ་ཏིའེ་ཨའོ་དང་ལི་པེ་ཁ་གཉིས་
ཀྱིས་ད་གཟོད་དོན་དེ་རྟོགས། དེའི་དུས་ཁོ་ཚོ་དང་ཨེར་ཁ་ཏིའེ་ཨའོ་ཡི་བརྩེ་བའི་འབྲེལ་
བ་ནི། ཤ་ཉེ་ལས་བྱུང་ཟེར་བ་ལས་འདོད་པ་རིགས་འདྲའི་ཉེ་བོ་ལས་བྱུང་ཞེས་ལབ་ན་འོས།
ཧོ་སའེ.ཨེར་ཁ་ཏིའེ་ཨའོ་ཡིས་སྔར་རྒྱུན་ལྟར་མགོ་བོ་ནིག་ནིག་གིས་གཉེན་བསྒྲིགས་རྗེས་
ཀྱི་འགན་ལྕི་མོ་དེ་ཕྲག་ཏུ་བླངས་འདུག་ལ། ལི་པེ་ཁ་ཡིས་རང་གི་གཞོམ་གཞིག་བྲལ་བའི་
གཤིས་ཀ་དང་ངོམས་པ་མེད་པའི་འདོད་ཆགས། འདོར་ཐབས་དཀའ་བའི་ཧམ་སེམས་
ལ་བརྟེན་ནས་ཁྱོ་གའི་གཞན་ལས་ལྷག་པའི་ནུས་ཤུགས་འཇིབ་པས། ཁོ་ལ་མཚོན་ན་ད་
ནི་འདོད་ཆགས་ལ་དགའ་བའི་ལྡོམ་པོ་ཞིག་ནས་ལས་ལ་གཞོལ་བའི་དུད་འགྲོ་གཟུགས་
ཆེན་ཞིག་ཏུ་གྱུར་ཟིན། ཁོ་ཚོའི་ཁྱིམ་ནི་གཙང་ཞིང་དག་པར། ཉིན་རེའི་སྔ་མོའི་དུས་
སྐབས་སུ་ལི་པེ་ཁ་ཡིས་སྒེའུ་ཁུང་གི་དྲ་མ་ཕྱེ་ཚེ། དུར་སའི་ཕྱོགས་སུ་མཆེད་ཡོང་བའི་
རླུང་བུ་ནི་སྒེའུ་ཁུང་ནས་ལྷས་ར་དང་། དེ་ནས་སྒོ་ཆེན་བརྒྱུད་དེ་འགྲོ་བར། བེམ་རུས་ལས་
ཁ་བཀར་བའི་ཟེ་ཚ་བསྣམས་ནས་སྐྱོད་སྐབས་སུ། ཁྱིམ་ནང་གི་རྩིག་པ་དང་ཁྱིམ་ཆས་ཀྱི་
ངོས་དག་ཏུ་ཀ་རག་རིམ་པ་ཞིག་བྱུགས་འགྲོའོ། །ས་བཟའ་འདོད་ཀྱི་ལྟོགས་སྣང་དང་ཕ་
མའི་རུས་པས་ཀུ་ཀུ་ཞེས་སྒྲོག་པའི་སྒྲ། ཕི་ཨའེ་ཐེ་ལུའོ.ཁོ་ལིའེ་སི་ཕིའི་ཐེ་ཚོམ་ནེམ་ནུར་
གྱིས་བསྐྱེད་པའི་མི་སྡུག་པའི་སེམས་འགྱུ་ཡོད་དོ་ཅོག་བར་སྐབས་འདིར་དྲན་པའི་གྲུ་
ངོགས་སུ་འདེད་པར་ནུས། མོར་ཆ་བཞག་ན་དམག་འཁྲུག་གི་ཟིང་ལོང་དེས་ཤུགས་རྐྱེན་
ཅི་ཡང་ཐེབས་མ་བྱུང་། ནངས་དུས་ནས་དགོང་མོའི་བར་དུ་སྒེའུ་ཁུང་འགྲམ་དེར་ཙོག་
སྟེ་གཙགས་འདྲུབ་ཀྱི་ལས་སུ་གཞོལ་བར་བྱེད་ལ། བསྒུགས་ནས་རྒྱུ་རྫ་དཀར་ལས་བྱས་
པའི་ཟངས་པ་དང་དཀར་ཡོལ་སོགས་ཆ་སྒམ་ནང་འདར་མགོ་བརྩམས་པར། ད་གཟོད་
ཡར་ལངས་ནས་ཁ་ལག་བཟོ་སྲིད། དུས་ཡུན་རིང་བོ་འགོར་རྗེས་སུ། ཐོག་མར་ཐང་ཆད་
པའི་རྔོན་ཁྱི་ཞིག་མངོན་པ་དང་། མཐུད་ནས་རྐང་མགོར་རྟ་འཛེར་སྤྲད་པའི་འགྱུར་རྟ་དང་
ཕྲག་པར་ཁ་གཉིས་ཅན་གྱི་མེ་མདའ་འཁུར་བའི་གྱད་མི་ཞིག་བུད་ཡོང་བ་དེས། མཚམས་
རེར་ཤ་ཕོ་རེ་ཁྱེར་ནས་སླེབས་ངེས་ལ། དུས་མང་པོའི་ནང་རི་བོང་དང་རི་བྱེའུ་འགའ་རེ་
བསྣམས་ཏེ་ཡོང་སྲིད། ཉིན་ཞིག་གི་ཕྱི་དྲོར། གོ་སའི་སྟེང་བུད་ནས་དུས་ཡུན་རིང་བོ་མ་
འགོར་བའི་ཨེར་ཁ་ཏིའེ་ཨའོ་གློ་བུར་ཁོ་ཚང་དུ་བུད་ཡོང་། ཁྱིམ་དང་བྲལ་རྗེས་སུ། ཁོ་ཚོས་
ཁོ་གཏན་ནས་རིག་མ་མྱོང་། ཡིན་ནའང་ཁོའི་རྣམ་འགྱུར་ནི་དྲོད་ཁོལ་ཅན་དུ་གཏོགས་ཙ་
ན། ཁོ་ཚོས་ཀྱང་ཁོ་གདན་འདྲེན་གྱིས་རྔོན་ཤ་ལ་རོལ་བར་བྱས།
དེ་ལྟར་བསྡད་ནས་ཚིག་ཇ་འཐུང་དུས་སུ་སླེབས་པར། ཨེར་ཁ་ཏིའེ་ཨའོ་ཡིས་རང་
གི་ཡོང་དོན་ཁ་ལ་འཕུད་བྱུང་། ཁོའི་ལག་ཏུ་ཧོ་སའེ་ཨེར་ཁ་ཏིའེ་ཨའོ་ལ་དམིགས་པའི
ཞུ་སྦྱོར་ཞིག་འབྱོར་སོང་བ་ལ། ཞུ་སྦྱོར་མཁན་གྱི་ངག་སྒྲོས་ལྟར་ན། ཁོས་ཐོག་མར་རང་
ཚང་གི་ལྷས་རའི་ནང་ཞིང་རྨོ་བར་བྱེད་ཀྱང་། ཕྱིས་སུ་ཕྱོགས་བཞིའི་ཁྱིམ་མཚེས་ཀྱི་ཞིང་
སའི་གཞི་རུ་རྒྱ་བསྐྱེད་པ་སྟེ། གླང་དེད་ཡོང་ནས་རིབ་མ་བསྒྱེལ་ཅིང་ཁང་ཀླད་བཀོག་པར་
མ་ཟད། ད་དུང་ཉེ་ཁོར་གྱི་ཞིང་ས་གཤིན་པོ་དག་ཀྱང་བཙན་བཟུང་བྱས། ཡང་ཞིང་པ་ཁ་
ཤས་ཀྱི་ཞིང་ས་ལ་ཁོ་ནི་མོས་པ་བྲལ་བས་བདག་འཛིན་མི་བྱེད་ཀྱང་། ཁོ་ཚོ་ལ་བཙན་
གྱིས་ཁྲལ་བསྡུ་བ་ཡིན། གཟའ་སྤེན་པ་རེ་རེར་སླེབས་སྐབས། ཁོས་མེ་མདའ་ཁུར་ཞིང་
རྔོན་ཁྱི་ཁྲིད་དེ་དུས་ལས་ཡོལ་བ་མེད་པར་ཡོང་ངེས་པ་བཅས་སོ། །ཁོ་ལ་མཚོན་ན་དོན་
འདི་ཁས་འཆེས་ཐོག ད་དུང་ཞིང་ས་དེ་དག་བཙན་གྱིས་ལེན་དོན་ནི་ཧོ་སའེ ་ཨེར་ཁ་
ཏིའེ་ཨའོ་པུའུ་ཨེན་ཏིའེ་ཡས་དེང་ཐོག་གྲོང་སྡེ་འདི་འཛུགས་དུས་བགོས་ཟིན་པ་སྟེ། ཁོའི་
འདོད་ཚུལ་ཡིན་ན་རང་གི་ཕ་རྒན་ཉིད་དེའི་དུས་ནས་དྲན་པ་ཉམས་པའི་ཆ་བདེན་དཔང་
ཐུབ་པས་ན། ཁོས་དོན་འདི་དེ་ལྟར་སྒྲུབ་པ་ནི་དོན་དངོས་ཐོག་རང་ཁྱིམ་གྱི་རྒྱུ་དངོས་
བགོས་པ་ཙམ་ཡིན་པར་སེམས། ཡུས་བཤད་འདི་འདྲ་དོན་ངོ་མར་སྤེལ་དོན་ཅི་ཡང་
མེད་ལ། ཨེར་ཁ་ཏིའེ་ཨའོ་ཉིད་འདི་གར་གཟུ་བཤད་དུ་ཡོང་བ་གཏན་ནས་མིན། ཁོར་ཆ་
བཞག་ན་རྒྱུ་དངོས་ཐོ་འགོད་བྱེད་ས་ཞིག་འཛུགས་འདོད་པ་ཁོ་ན་རེད། དེ་ལྟར་བྱུང་ཚེ་ཧོ་
སའེ་ཨེར་ཁ་ཏིའེ་ཨའོ་ཡིས་ཁྲིམས་མཐུན་གྱི་ངང་བཙན་གྱིས་བླངས་པའི་ཞིང་སར་བདག་
པོ་བརྒྱབ་ཆོག་ཅིང་། ཆ་རྐྱེན་ནི་ཕྱི་མས་ས་གནས་སྲིད་གཞུང་ལ་མངགས་བཅོལ་བརྒྱུད་
དེ་ཁྲལ་བསྡུ་བའི་དབང་ཆ་ལག་ལེན་དུ་བསྟར་ཐུབ་པ་རང་ཡིན། འདི་ལྟར་ཁོ་ཚོས་གྲོས་
གཞི་དེ་བདེ་བླག་ངང་གཏན་དུ་ཁེལ་བ་བྱུང་། ལོ་མང་པོའི་རྗེས་སུ། ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡས་སའི་གན་རྒྱ་དེར་ཞིབ་བཤེར་མཛད་དུས། གཞིས་ཀ་ཡོད་སའི་
དེའུ་འབུར་ནས་མིག་གིས་ཟིན་ཚོད་ཀྱི་ཞིང་ས་མཐའ་དག་སྟེ། སྤྱིའི་དུར་ས་ཐེ་བ་ཀུན་པོ་
ཕུ་བོའི་མིང་ཐོག་ཏུ་འདུག་ཚུལ་རྟོགས་པར་མ་ཟད། ཨེར་ཁ་ཏིའེ་ཨའོ་ཡིས་དབང་བཟུང་
བའི་ཟླ་བ་བཅུ་གཅིག་གི་རིང་དེར་ས་ཁྲལ་བླངས་པའི་མཚུངས་སུ། ད་དུང་མགོ་ལ་སྡུག་
ཡོང་བའི་དུད་ཚང་སོ་སོར་ཧོ་སའེ་ཨེར་ཁ་ཏིའེ་ཨའོ་ཡི་ཞིང་སའི་ཐོག་གཉེན་ཉེ་དུར་དུ་
སྦས་པའི་རིན་པའང་བླངས་ནས་འདུག
ཝུའུ་ཨེར་སུའོ་ལས་ཟླ་འགའི་རྗེས་སུ་གཞི་ནས་ཐམས་ཅད་ཀྱིས་རྟོགས་པའི་འཕྲིན་
གསར་འདི་གོ་བ་ཡིན། རྒྱུ་མཚན་བཤད་ན་མི་ཀུན་པོས་མོ་ལ་སྐྱོ་གདུང་ཡང་གཅིག་ཁ་
སྣོན་བྱེད་མི་འདོད་པས་བསམ་བཞིན་དུ་གསང་བའོ། །མོས་ཀྱང་ཐོག་མའི་དུས་ནས་དོགས་
པ་འཆིང་མྱོང་། “ཨེར་ཁ་ཏིའེ་ཨའོ་ཡིས་ཁང་བ་ལས་ཀྱིན་འདུག” མོས་ནི་གཟི་ཉམས་
ཤིག་བཏོད་ནས་ཁྱོ་གར་དེ་ལྟར་བརྗོད་པ་དང་། དུས་མཚུངས་སུ་ཁོའི་ཁ་ནང་དུ་ཅ་ལ་པ་
སྡོང་གི་མངར་བཅུད་ཁེམ་བུ་གང་ལྡུད་རྩིས་བྱས། ཡིན་ཡང་མོས་འདུ་ཤེས་འགབ་མ་དང་
བསྟུན་ནས་དངན་པ་རེ་འཐེན་འཕྲལ “ངས་ཅི་ཞིག་ཡིན་པ་མི་ཤེས་ཏེ། ཇི་ལྟར་འདང་
བརྒྱབ་ཀྱང་གང་ཞིག་ན་འགྲིག་མེད་པ་རེད།” འཕྱིས་པའི་དུས་ཤིག་ནང་། མོས་ཨེར་ཁ་
ཏིའེ་ཨའོ་ཡིས་ཁང་བ་ལས་ཚར་བར་མ་ཟད། ཝེ་ཨེན་ནའི་ཁྱིམ་ཆས་ཁ་ཚང་ཡང་ཉོས་
ཟིན་ཚུལ་རྟོགས་པ་ལ། གཞི་ནས་དོགས་པ་གང་ཞིག་དོན་དངོས་ཡིན་པ་བདེན་དཔང་
ཐུབ་སོང་སྟེ། ཁོས་གཞུང་དངུལ་ཅི་འདོད་དུ་སྤྱོད་བཞིན་པ་དེའོ། །དེ་ནི་གཟའ་ཉི་མའི་
ཉིན་ཞིག་རེད། མཆོད་འབུལ་གྱི་ཆོ་ག་ཚར་རྗེས་སུ། མོས་ཨེར་ཁ་ཏིའེ་ཨའོ་ཡིས་རང་
ཁྱིམ་དུ་ལག་འོག་གི་མི་དང་མཉམ་པོར་ཤོན་པད་རྩེ་བཞིན་པ་མཐོང་བར། ཁོ་ལ་ཁ་གཏད་
དེ “ཁྱོད་ནི་འུ་ཚང་གི་ཞབས་འདྲེན་རེད” ཅེས་བསྒྲགས་སོང་། དེ་ལྟ་ནའང་ཁོས་མོ་ལ་
ཁ་ཡ་ཙམ་ཡང་མ་བྱས། དུས་དེ་སླེབས་པའི་ཚེ་ན། ཝུའུ་ཨེར་སུའོ་ལས་གཞི་ནས་ཁོ་ལ་
ཟླ་དྲུག་ལྷག་ཅན་གྱི་བུ་མོ་ཞིག་ཡོད་ཚུལ་ཤེས་པར་མ་ཟད། ཁོ་དང་གཉེན་མ་བསྒྲིགས་
ཀྱང་མཉམ་སྡོད་བྱེད་བཞིན་པའི་སང་ཐ་སུའོ་ཧྥེ་ཡཏེ་ལ“པི་ཏར་ཡང་བསྐྱར་མངལ་སྦྲུམ་
ནས་འདུག་པའང་རྟོགས། དེར་བརྟེན་མོས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་
ཡར་འཕྲིན་ཡིག་འབྲི་རྒྱུ་གཏན་དུ་ཁེལ། མོས་ཁོ་གང་དུ་ཡོད་པར་ཁ་ཡ་བྱེད་མི་འདོད་
ཅིང་། འདོད་ཚུལ་རྣལ་མ་ནི་ཁོ་ལ་འདི་གའི་གནས་ཚུལ་དངོས་དེ་ཞུ་བསམ་པ་རང་ཡིན།
ཡིན་ཡང་ཉིན་དེ་དག་རིང་བསྟུད་མར་བྱུང་བའི་དོན་རྐྱེན་སྣ་ཚོགས་ཀྱིས་མོའི་འདོད་
ཚུལ་གང་དངོས་ཡོད་ལ་བསྒྱུར་དུ་མ་བཅུག་པ་ལས་གཞན། མོར་རང་ཉིད་ལ་དེ་འདྲའི་
དྲན་ཚུལ་འདུག་པའི་ཆར་བློ་འགྱོད་སྐྱེ་རུ་བཅུག དམག་འཁྲུག་ཅེས་འབོད་པའི་ཐ་སྙད་
རང་། དུས་སྐབས་དེ་ནས་བཟུང་ད་ནི་རྒྱང་རིང་ཞིང་རབ་རིབ་ཀྱི་ཡིག་འབྲུ་ཞིག་མ་ལགས་
པར། བདེན་ཐུབ་ཀྱི་ངང་དུ་འཇིགས་ཉེན་ཆེ་བའི་དངོས་ཡོད་དུ་འགྱུར་མགོ་བརྩམས། ཟླ་
གཉིས་པའི་ཟླ་མཇུག་ཙམ་ལ། མ་ཁུང་ཏོ་རུ་ཐལ་རལ་ཡོག་ཡོག་ཅན་གྱི་རྒན་མོ་ཞིག་བུད་
ཡོང་ལ། ཡོང་དུས་ཕྱགས་མ་བཀལ་བའི་བོང་བུ་ཞིག་གི་སྟེང་དུ་ཞོན་འདུག མོ་ནི་མི་
ཕྱུགས་གང་ལའང་གནོད་མི་སྐྱེལ་བའི་ཉམས་དང་ལྡན་ཙ་ན། སྐོར་ཞིབ་རུ་ཁག་གིས་ཀྱང་
འདྲི་གཅོད་ཅི་ཡང་མ་བྱས་པར་འདི་གར་ཡོང་དུ་བཅུག་པ་སྟེ། མོ་ནི་འདམ་གཞོང་ཆེ་བའི་
ཁུལ་གྱི་གྲོང་སྡེ་ག་གེ་མོའི་ཚོང་པ་ཆུང་ཆུང་དག་གི་གྲས་ཀྱི་གཅིག་ཡིན་པར་བསམས་
སོང་བས་རེད། མོ་ནི་ཐད་ཀར་དམག་སྒར་དམིགས་ནས་བུད་ཡོང་བར། ཨེར་ཁ་ཏིའེ་ཨའོ་
ཡིས་སྔོན་ཆད་ཀྱི་སློབ་ཁང་ཡིན་ལ། ད་ལྟའི་དུས་ཀྱི་ཕྱི་ལོགས་ཀྱི་གནས་གཞི་རུ་མོར་
སྣེ་ལེན་མཛད། ཕྱོགས་བཞིའི་དཔྱང་ཁྲི་ནི་འགའ་རེ་ཡར་སྒྲིལ་ཟིན་ཅིང་། སྐོར་ཞིག་ནི་
ལྕགས་འཁོར་ནང་དུ་བརྒྱུས་ནས་འདུག ཁང་བའི་གྲུ་ག་རུ་རྩྭ་གདན་དང་མེ་མདའ། ཁ་
པིན་མེ་མདའ། རྔོན་མདའ་བཅས་གང་སར་སྤུངས་པར། རྒན་མོས་ཐོག་མར་ཁོ་ལ་དམག་
གི་གུས་འདུད་རྣལ་མ་ཞིག་ཞུས་རྗེས། གཞི་ནས་རང་གི་ཐོབ་ཐང་ཡར་ཞུ་བྱས་པར་མངོན།
“ང་ནི་ཧྲང་ཞའོ་ཀོ་ལེ་ཀ་ལི་ཨའོ་ཧྲི་ཏི་ཝུན་སེན་ཡིན།”
ཁོས་ནི་གཏམ་ངན་པ་ཁྱེར་ནས་བུད་ཡོང་། ནང་དོན་ལ་རང་དབང་ཕྱོགས་ཁག་གི
ཆེས་མཐའ་མའི་ཕྱིར་རྒོལ་ས་གནས་དག་ཉེན་ཁར་གཏུགས་པ་ལ། ཧྲང་ཞའོ་ཨའོ་ལེ་ལི་ཡ་
ནུའོ་ཡིས་དམག་འཁྲུག་རྒྱག་ཞོར་དུ་ལི་ཨའོ་ཨ་ཁྲ་ཕྱོགས་སུ་ཕྱི་ནུར་སྟེག་བཞིན་ཏེ། ཁོ་ནི་
ཧྲང་ཞའོ་ཡི་མངགས་བཅོལ་ནང་བཞིན་ཨེར་ཁ་ཏིའེ་ཨའོ་ལ་གནས་ཚུལ་ཡར་ཞུ་བྱེད་དུ་
ཡོང་བ་ཡིན་འདུག དེ་ལྟ་ན་ཕྱི་མར་ཆ་བཞག་ཚེ་ཕྱིར་རྒོལ་མི་བྱེད་པར་མགོ་བཏགས་ན།
དགྲ་ཟླས་རང་དབང་ཕྱོགས་ཁག་གི་ཚེ་སྲོག་དང་རྒྱུ་ནོར་བདེ་འཇགས་ཡོང་བར་ཁས་ལེན་
དམ་བཅའ་བདོག ཨེར་ཁ་ཏིའེ་ཨའོ་ཡིས་སྙིང་མ་རྗེ་ཡི་མིག་འོད་སྤྱད་དེ་ཁྱད་མཚར་གྱི་ཕོ་
ཉ་དེར་ལྟ་བཞིན་པར། དེ་ནི་བྲོས་བྱོལ་ལ་འགྲོ་བཞིན་པའི་རྒན་མོ་ཞིག་དང་རྣམ་དབྱེར་ཡེ་
མ་མཆིས་སོ། །
“ཁྱོད་ཀྱིས་རང་བཞིན་དུ་ཤོག་ངོས་ཀྱི་བདེན་དཔང་ག་གེ་མོ་ཞིག་ཁྱེར་ཡོང་བ་
ཡིན་ནམ།" ཁོས་དེ་ལྟར་དྲིས།
“རང་བཞིན་དུ་ཅི་ཡང་ཁྱེར་ནས་ཡོང་མེད།” ཕོ་ཉས “ཚུལ་དེ་ནི་རྒྱུས་ལོན་མི་
ཐུབ་པ་ཅི་ཡང་མེད། མིག་སྔའི་རྣམ་པ་ཡི་འོག་ཏུ་མི་གཞན་ལ་དཀའ་ལས་སྐོལ་འགྱུར་གྱི་
དངོས་པོ་ཅི་ཡང་མ་ཁྱེར་ན་བཟང་བ་ཡིན” ཞེས་ལན་བཏབ་སོང་།
ཁོས་དེ་ལྟར་འཆད་ཞོར་དུ་ནང་ལྭའི་ཁུག་མ་ལས་གསེར་ཉ་ཆུང་ཆུང་ཞིག་བླངས་
ནས་ཅོག་ཙེའི་སྟེང་བཞག་རྗེས “ངས་བསམ་ན་འདི་ཡོད་པས་ཆོག” ཟེར། ཨེར་ཁ་ཏིའེ་
ཨའོ་ཡིས་གསེར་ཉ་ཆུང་ཆུང་དེ་ཉིད་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་ལག་ནས་
བུད་པའི་ཆར་ཡིད་ཆེས་བརྙེས་ནའང་། དེ་ནི་མི་གཞན་གྱིས་དམག་འཁྲུག་མ་བྱུང་བའི་
ར་སྔོན་དུ་ཉོས་པའམ་འཕྲོག་པ་གང་རུང་མིན་པའི་ངེས་པ་མེད་པར་བརྟེན། དཔང་བོ་
ཉག་གཅིག་ཏུ་འགྱུར་ག་ལ་སྲིད་སྙམ། ཕོ་ཉས་རང་གི་ཐོབ་ཐང་བདེན་དཔང་ཡང་དག་
བྱེད་ཆེད། དམག་དོན་གྱི་གསང་བ་སྣ་གཅིག་ཀྱང་ཕྱིར་མངོན་བྱས་སོང་སྟེ། ད་དུང་ཁོ་ནི་
ཅང་མ་འགོར་བར་ཁུའུ་ལ་སུའོ་རུ་འགྲོ་དགོས་པ་དང་། ཅ་ལེ་པི་མཚོ་ས་ཁུལ་གྱི་འཁྱམས་
ཉུག་པ་ཀུན་པོ་སྡུད་ལེན་བྱས་ཐོག གོ་མཚོན་སྣ་ཚོགས་སྤྲས་སུ་བཅུག་པ་བརྒྱུད། ལོ་
མཇུག་ཏུ་སྐམ་སར་བུད་དེ་ཕྱིར་རྒྱལ་ཁབ་འཕྲོག་པའི་འཆར་གཞི་ཡོད་ཚུལ་བཅས་ཀྱང་
བསྙད་བྱུང་། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་འཆར་གཞི་དེར་རྒྱབ་སྐྱོར་
བྱེད་དོན་ནི། མིག་སྔར་དགོས་མེད་ཀྱི་ཚེ་སྲོག་འབེན་ལ་འཛུགས་པར་མ་འཐད་པས་
རེད། ཡིན་ནའང་ཨེར་ཁ་ཏིའེ་ཨའོ་ཡི་དོགས་བློ་དེར་འགྱུར་བ་གཏོང་མ་ཐུབ་པ་ན། ཁོས་
བཀའ་ཕབ་སྟེ་ཕོ་ཉ་དེ་བཙོན་དུ་བཀག་ནས་ཐོབ་ཐང་གསལ་བོ་བྱེད་དགོས་པར་སྐུལ་བའི་
མཚུངས་སུ། བློ་བརྟན་འགྱུར་མེད་ངང་རང་ལ་གཏོགས་པའི་ས་ཁོངས་བརྟན་སྲུང་བྱ་རྒྱུ་དེ་
རང་ངོ་། །
ཁོས་དུས་ཡུན་རིང་བོར་བསྒུག་མ་དགོས། རྒྱུ་མཚན་ནི་རང་དབང་ཕྱོགས་ཁག་ཕམ་
པའི་སྐོར་གྱི་གནས་ཚུལ་བར་མ་ཆད་པར་བསྒྲགས་བྱུང་ལ། དེ་དག་ནི་བསྡད་ཀྱིན་བསྡད་
ཀྱིན་བདེན་པ་འཁྲུལ་མེད་དུ་གྱུར། ཟླ་གསུམ་པའི་ཟླ་མཇུག་ཏུ། དུས་སྔ་མོ་བྱས་ནས་བུད་
ཡོང་བའི་ཆར་ལྡན་དུས་ཀྱི་ཞོགས་པ་ཞིག་ནང་། གཟའ་འཁོར་དུ་མའི་ཚབ་ཚུབ་རྗེས་ཀྱི
ལྷིང་འཇགས་དེ་རྣ་བར་གཟན་པའི་དམག་དུང་གིས་སིལ་བུར་གཏོར་སོང་། མེ་སྒྱོགས་ཀྱི་
སྒྲ་ཞིག་དང་སྦྲགས་ནས། ཆོས་ཁང་གི་འབིག་དབྱིབས་རྩེ་མོ་ནི་བྲག་རི་བཞིན་དུ་ཉིལ། ཨེར་
ཁ་ཏིའེ་ཨའོ་ཡི་འགོག་རྒོལ་གྱི་ཆོད་སེམས་དང་སྨྱོ་སྦྱོར་ལ་བར་ཁྱད་ཅི་ཡང་མེད་དེ། ཁོའི་
ལག་འོག་ཏུ་མི་ལྔ་བཅུ་ལྷག་ལས་མི་འདུག་པའི་སྟེང་ལ། གོ་མཚོན་གྱི་རྒྱུ་སྤུས་ཅུང་ཞན་ཙ་
ན། མི་རེར་མདེའུ་ཉི་ཤུ་ཙམ་ལས་མི་ཐེམས་པ་ཡིན། འོན་ཏེ་མི་འདི་དག་ནི་ཁོའི་སྔོན་ཆད་
ཀྱི་སློབ་མ་ཡིན་ཞིང་། ཁོའི་བློ་ཁ་མཐོ་ཞིང་དཔའ་ངར་རྒྱས་པའི་བསྒྲགས་གཏམ་གྱིས་
སྐུལ་མ་ཐེབས་པས། སོ་སོའི་ཟུངས་ཁྲག་རྩ་ལམ་དུ་ཁོལ་བར་བརྟེན། རེ་བ་མེད་པའི་
ལས་དོན་དེའི་ཆེད་དུ་རང་སྲོག་འབུལ་བའི་སྟ་གོན་ཚགས་སུ་ཆུད་ནས་ཡོད། འཁྲུག་
ལོང་དོད་པའི་དམག་ལྷམ་གྱི་སྒྲ་དང་། ཕན་ཚུན་འགལ་བ་ལྟག་སྤྲོད་ཀྱི་བཀའ་བརྡ། ས་
གཞི་ཡམ་ཡོམ་སྒུལ་འདྲའི་མེ་སྒྱོགས་ཀྱི་སྒྲ། འཚབ་ཅིང་འཁྲུགས་ཆ་དོད་པའི་མེ་མདའི་
སྒྲ། དོན་མེད་པའི་དམག་སྐུལ་དུང་གི་སྒྲ་དབྱངས་ཏེ། དེ་འདྲའི་ཟིང་ལོང་ཁྲོད་དུ། རང་
མིང་ལ་ཧྲང་ཞའོ་ཀོ་ལེ་ཀ་ལི་ཨའོ་ཧྲི་ཏི་ཝུན་སེན་དུ་འབོད་པའི་སྐྱེས་པ་དེས་ཐབས་
བརྒྱ་ཇུས་སྟོང་སྤྱད་ནས་ཨེར་ཁ་ཏིའེ་ཨའོ་དང་སྐད་ཆ་ལབ་པའི་གོ་སྐབས་དམ་འཛིན་
བྱེད་ཐུབ་སོང་། “རེ་བ་ནི་ང་ལ་ཁ་སྐྱེངས་པའི་ལས་དེ་མི་མཛད་པར་ཞུ། རྐང་ལག་ཏུ་
ལྕགས་སྒྲོག་བསྐོན་ཞིང་ལུས་སུ་བུད་མེད་ཀྱི་ལྭ་བ་ཧྲལ་ཧྲུལ་གོན་ནས་ལྔ་ལམ་དུ་འགྲོ་རུ་
མ་འཇུག” ཁོས་མཐུད་དེ “གལ་སྲིད་ང་འཆི་དགོས་རུང་ངེས་པར་དམག་འཁྲུག་ནང
ཤི་ན་དགའ” ཟེར། ཁོས་དེ་ལྟར་བཤད་ནས་ཕ་རོལ་པོའི་སེམས་སྙི་རུ་བཅུག དེ་བས་
ཨེར་ཁ་ཏིའེ་ཨའོ་ཡིས་བཀའ་བསྩལ་ཏེ་ཁོ་ལ་མེ་མདའ་གཅིག་དང་མདེའུ་ཉི་ཤུ་བྱིན་
སོང་བར་མ་ཟད། ཁོར་མི་ལྔ་ཁྲིད་དུ་བཅུག་ནས་དམག་སྒར་སྲུང་སྐྱོབ་བྱེད་དུ་བཅུག་པ་
དང་། རང་གིས་དྲག་ཇུས་པུའུ་ཁྲིད་དེ་འགོག་རྒོལ་བྱ་སའི་ཆེས་མདུན་སར་རྒྱུགས་ཀྱང་།
ཁོ་ནི་འདམ་གཞོང་ཆེ་བའི་ཁུལ་ལ་བགྲོད་སའི་ལམ་དུ་སླེབས་མ་ཐུབ། སྲང་བར་གྱི་
འཐབ་ར་ཡོད་ཚད་ཤུལ་མེད་དུ་བཏང་འདུག་པས། སྲུང་དམག་དག་གིས་འགོག་ས་དང་
ཡིབ་ས་མེད་པའི་སྲང་ལམ་དུ་གཡུལ་བཀྱེས་པ་ཡིན། ཁོ་ཚོས་ཐོག་མར་མེ་མདའ་བེད་
སྤྱོད་བཏང་ནས་མདེའུ་ཡོངས་སུ་སྤྱད་ཚར་ལ། མཐུད་ནས་དཀྲུམ་མདས་མེ་མདའ་ཡི་
གདོང་གཏོད་ཅིང་། ཆེས་མཐའ་མར་གཞི་ནས་ལག་འཛིང་བྱེད་ཀྱིན་ཡོད། གྲོང་རྡལ་
གཞན་ལག་ཏུ་མ་ཤོར་པའི་སྔོན་ཏག་ཏག་དེར། དབྱུག་གཏུན་དང་ཚལ་གཏུབ་སོགས་
མཚོན་དུ་བསྣམས་པའི་བུད་མེད་སྐོར་ཞིག་སྲང་ལམ་གྱི་གཞི་རུ་རྒྱུགས་སོང་། ཨེར་ཁ་
ཏིའེ་ཨའོ་ཡིས་ཟིང་ལོང་དེའི་ཁྲོད་དུ་ཨ་མཱ་ལན་ཏ་ནི་སྨྱོན་མ་ཞིག་དང་མཚུངས་པར་
ཕྱོགས་ཀུན་ཁོ་འཚོལ་གྱིན་འདུག་པར། ལུས་སུ་མནལ་གོས་གོན་ཞིང་། ལག་ནང་ཧོ་
སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་རྙིང་དྲགས་པའི་དཀྲུམ་མདའ་གཉིས་བཟུང་
ནས་ཡོད། ཁོས་རང་ཉིད་ཀྱི་མེ་མདའ་དེ་དམག་འཁྲུག་ནང་རང་གི་མཚོན་ཆ་ཡལ་བར་
བོར་བའི་དམག་དཔོན་ཞིག་ལ་སྤྲད་རྗེས། ཨ་མཱ་ལན་ཏའི་ལག་མགོ་ནས་བཟུང་སྟེ་ཉེ་
འབྲེལ་གྱི་སྲང་ལམ་བརྒྱུད་དེ་མོ་རང་ཁྱིམ་དུ་ཁྲིད། ཝུའུ་ཨེར་སུའོ་ལས་སྒོ་ཁ་རུ་བསྒུགས་
འདུག་པ་ལ། གར་ཡོང་མི་ཤེས་པའི་མདེའུ་ཡིས་ཁྱིམ་མཚེས་ཀྱི་རྩིག་ངོས་སུ་ཀར་ཀོར་
མང་པོ་བརྐོས་ཡོད་ནའང་། མོས་དེ་དག་ལ་ཁ་ཡ་ཙམ་ཡང་མི་བྱེད། ཆར་བ་འབབ་
མཚམས་བཞག་ཙ་ན། སྲང་ལམ་གྱི་ངོས་དག་འདག་རྫས་ཞུ་བ་དང་འདྲ་བར་སྙི་ཞིང་
ཤུད་སླ་བའི་མཚུངས་སུ། མུན་ནག་ནི་ཀློང་དུ་བར་ཐག་ཉེ་རིང་ཡང་གསལ་ཁ་འབྱེད་མི་
ནུས་སོ། །ཨེར་ཁ་ཏིའེ་ཨའོ་ཡིས་ཨ་མཱ་ལན་ཏ་ཉིད་ཝུའུ་ཨེར་སུའོ་ལར་སྤྲད་རྗེས། རྒྱ་ལམ་
གྱི་ཟུར་ཞིག་ཏུ་གང་འདོད་ལྟར་མེ་མདའ་རྒྱག་པའི་དམག་མི་དེ་གཉིས་མེད་བརླག་ཏུ་
གཏོང་དགོས་སྙམ་བྱུང་། འོན་ཀྱང་དཀྲུམ་མདའ་རྙིང་བ་དེ་ནི་གྱོན་ཆས་འཇོག་སའི་སྒམ་
ནང་དུ་ལོ་མང་བཞག་པས་ད་ནི་བཀོལ་ས་མི་འགྲོ་བར་བཏང་འདུག ཝུའུ་ཨེར་སུའོ་
ལས་རང་གི་ལུས་པོ་སྤྱད་དེ་ཨེར་ཁ་ཏིའེ་ཨའོ་སྲུང་སྐྱོབ་ཅི་ཐུབ་ཀྱིས་ཁྱིམ་ནང་དུ་ཤུགས་
ཀྱིས་འཐེན།
“མྱུར་མོར་ནང་དུ་ཤོག དཀོན་མཆོག་གི་ངོ་ལ་བལྟས་ནས།”མོས་སྐད་ཆེན་པོས“ད་
ནི་སྨྱོན་པ་ནང་བཞིན་མི་བགྱི་བར་འཚལ” ཞེས་སྨྲས་སོང་།
དམག་མི་ཚོས་མེ་མདའི་ཁ་ཁོ་ཚོར་གཏད་འོངས།
“སྐྱེས་པ་དེ་ཐོངས་ཤིག བུད་མེད།” དེའི་གྲས་ཀྱི་དམག་མི་ཞིག་གིས་དེ་ལྟར་འུར་
བརྒྱབ་བྱུང་སྟེ། ཡང “དེ་ལྟར་མི་བྱེད་ཟེར་ན། མཇུག་འབྲས་མཐའ་དག་ཁྱོད་ཀྱིས་འཁུར་
དགོས” ཟེར།
ཨེར་ཁ་ཏིའེ་ཨའོ་ཡིས་ཝུའུ་ཨེར་སུའོ་ལ་རང་ཁྱིམ་དུ་དེད་པ་དང་སྦྲགས་ཏེ་མགོ་
འདོགས་བྱས་སོང་། དུས་ཡུན་རིང་བོ་མ་འགོར་བར་མེ་མདའི་སྒྲ་མཚམས་ཆད་པ་དང་
མཉམ་དུ་དྲིལ་ཆེན་གྱི་སྒྲ་གྲག་འོངས། ཆུ་ཚོད་སྐར་མ་སུམ་ཅུའང་མ་དགོས་པར། འགོག་
རྒོལ་གྱི་སྦྱོར་བ་ནི་ཕྱོགས་ཡོངས་ནས་ཕམ་པར་གྱུར། ཨེར་ཁ་ཏིའེ་ཨའོ་ཡི་ཞབས་འབྲང་
ལས་མི་གཅིག་ཀྱང་ཐར་མ་སོང་། འོན་ཏེ་གཡུལ་སར་མ་འདས་པའི་སྔོན་ལ་དམག་མི་
སུམ་བརྒྱ་དྲུད་ནས་ཚེ་ཕྱི་མའི་འགྲོ་རོགས་བྱས། ཆེས་མཐའ་མར་ཚུར་རྒོལ་བྱེད་སའི་
བཙན་རྫོང་ནི་དམག་སྒར་དུ་གྱུར། རང་མིང་ལ་ཧྲང་ཞའོ་ཀོ་ལེ་ཀ་ལི་ཨའོ་ཧྲི་ཏི་ཝུན་
སེན་དུ་སྒྲོག་མཁན་དེས་བཙོན་མ་ཡོངས་རྫོགས་གློད་གྲོལ་བཏང་འཕྲལ། ཁོའི་རྗེས་
འབྲངས་པ་དག་ལ་སྲང་ལམ་དུ་ཕྱིན་ཏེ་འཐབ་འཛིང་བྱེད་པར་སྐུལ། ཁོ་ནི་ལུས་པོ་བདེ་
ལྕག་འཁྱུག་ཅིང་མེ་མདའ་བརྒྱབ་ཚད་ཕོག་མཁན་ཞིག་ཡིན། མདེའུ་ཉི་ཤུ་པོ་དེ་ཚུལ་
མི་འདྲ་བའི་སྒེའུ་ཁུང་སོ་སོ་བརྒྱུད་ནས་འཕངས་སོང་བར། ཕ་རོལ་དགྲ་སྡེར་གནས་དེ་
གར་དམག་དཔུང་ཆེན་པོས་བསྲུངས་ཡོད་འདྲའི་བཟོ་བསྟན་པར་མངོན། དེར་བརྟེན་
ཚུར་རྒོལ་བྱེད་མཁན་ཚོས་ཀྱང་སྒྱོགས་ཆེན་སྤྱད་པའི་འབྲས་བུར་དམག་སྒར་ནི་ས་དང་
རྡུལ་དུ་བཏང་བྱུང་། དེ་འདྲའི་མཐའ་ལ་ཚུར་རྒོལ་བྱེད་མཁན་གྱི་ཧྲང་ཝེ་ཡིས་མཚར་
བའི་ངང་ཤེས་རྟོགས་ཟིན་པ་ནི། སོ་ཕག་གཅལ་དུ་བརྡལ་བའི་བར་གསེང་ན་དོར་ཐུང་
གོན་པའི་སྐྱེས་པ་ཞིག་ཤི་འདུག་སྟེ། མདེའུ་མེད་པའི་མེ་མདའ་ནི་བེམ་པོ་དང་རྒྱང་དུ་
བྲལ་བའི་ལག་པ་ཡིས་དམ་དུ་བཟུང་འདུག་པ་རང་རེད། ཁོའི་མགོ་ཡི་བུད་མེད་དང་ཆ་
འདྲ་བའི་སྐྲ་ལོ་ནི་ཕྱི་ལྟག་ཏུ་བསྡམས་ནས་ཡོད་ལ། སྐེ་མཇིང་དུ་དཀྲིས་པའི་ལག་ཕྱིས་
ཀྱི་ངོས་དེར་གསེར་ཉ་ཆུང་ཆུང་ཞིག་གསལ་ལེར་མངོན། ཧྲང་ཝེ་ཡིས་རྡོག་སྣེ་སྤྱད་དེ་ཕ་
རོལ་པོའི་བེམ་པོ་ཡར་བསྐོར་ནས་སྐྱེས་པ་དེའི་བཞིན་རས་སུ་ལྟ་དུས་རི་མོའི་གཟུགས་
སུ་གྱུར་སོང་། “ལྟས་ངན།” ཁོས་དེ་སྐད་བསྒྲགས་པར། དམག་དཔོན་གཞན་དག་ཀྱང་
དེ་གར་འདུས་ཡོང་།
“ཁྱོད་ཚོས་ལྟོས་དང་། མི་འདི་རྒྱུགས་ནས་གང་དུ་སླེབས་ཡོད་པ་རེད།” ཧྲང་ཝེ
ཡིས་ཁོ་ཚོར “འདི་ནི་ཀོ་ལེ་ཀ་ལི་ཨའོ.ཧྲི་ཏི་ཝུན་སེན་རེད” ཟེར།
ནམ་ལངས་པའི་སྐབས་སུ། དམག་དོན་ཁྲིམས་ཁང་གིས་དུས་ཐོག་ཏུ་ཁྲིམས་གཅོད་
བྱས་པའི་མཐའ་ནི། ཨེར་ཁ་ཏིའེ་ཨའོ་ལ་སྲོག་ཁྲིམས་བཅད་པར་མ་ཟད། སྤྱིའི་དུར་སའི་
རྩིག་འགྲམ་དུ་ལག་བསྟར་བྱ་རྒྱུ་བྱས་སོང་། ཚེ་སྲོག་ལ་དབང་བའི་ཆེས་མཐའ་མའི་ཆུ་
ཚོད་གཉིས་ཀྱི་ནང་དུ། ཁོས་ནི་བྱིས་པའི་དུས་ནས་རང་ལ་མནར་གཅོད་བར་མེད་བྱས་
གྱུར་གྱི་འཇིགས་སྐྲག་གི་ཚོར་བ་ནི་ཡོངས་སུ་ཉམས་སོང་བའི་རྒྱུ་མཚན་མ་ཤེས། ཁོས་
ཚོར་སྣང་ཅི་ཡང་མེད་པའི་སྒོ་ནས་ལྗིད་ཅིང་རིང་བའི་ཞུ་གཏུགས་ལ་ཉན་པའི་ཚེ་ན། རང་
ཉིད་ལ་ད་སོ་མར་ཐོབ་པའི་དཔའ་གདེང་དེར་རྟོག་པ་འཕྲོ་རུ་འཇུག་མ་འདོད། ཁོའི་ཡིད་
ལ་ཝུའུ་ཨེར་སུའོ་ལ་འཁོར་བྱུང་། མོས་ད་ལྟ་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་
དང་མཉམ་པོར་ལི་སྡོང་གི་འོག་ཏུ་ཚིག་ཇ་འཐུང་གིན་ཡོད་ངེས། ཁོས་ད་དུང་ཟླ་བ་བརྒྱད་
ལ་བུད་པའི་བུ་མོར་མིང་བཏགས་མེད་པའི་ཐད་དུ་བསམ་བློ་སྐོར་སོང་ལ། ཡང་ཟླ་བ་
བརྒྱད་ཀྱི་རྗེས་སུ་འཇིག་རྟེན་དཀར་ངོགས་སུ་བསླེབ་འགྱུར་གྱི་ཕྲུ་གུའང་དྲན་པའི་གཞི
རུ་འཁོར། ཁོས་གཞན་ཡང་སང་ཐ་སུའོ་ཧྥེ་ཡ“ཏེ་ལ་པི་ཏ་དྲན་པར་གྱུར། མདང་དགོང་ཁོས་
མོ་ལ་བསྙལ་པར་གྲ་བསྒྲིགས་པའི་ཤ་ཕོ་ཞིག་བསྐྱུར་ཏེ། གཟའ་སྤེན་པའི་དགུང་ཚིགས་
གསོལ་བའི་ཚེ་ན་བཟའ་བའི་གྲ་སྒྲིག་བྱས་ཡོད། ཁོས་ནི་མོའི་ཕྲག་ངོས་སུ་ཞོམ་པའི་སྐྲ་ལོ་
དང་མི་ཚོས་ཆེད་དུ་ལས་བཟོ་མཛད་འདྲའི་སྨིན་མའང་དྲན་ངོགས་སུ་ཤར། ཁོས་དེ་ལྟར་
རང་གི་གཉེན་ཉེ་དག་དྲན་དུས། སེམས་ནང་དུ་སྐྱོ་གདུང་མེད་ཐོག བྱུང་འདས་ཀྱི་ཆ་ལ་
གཟབ་ནན་སྒོས་རྩིས་བཤེར་བྱེད་པའི་སྐབས་སུ། དོན་ངོ་མར་རང་ཉིད་ནི་སྔོན་ཆད་སྡང་
སེམས་དྲག་ཏུ་འཁོལ་བའི་མི་དེ་ཚོར་ཅི་འདྲའི་དགའ་མོས་ཡོད་པ་རེད་ཨང་། དམག་དོན་
ཁྲིམས་ཁང་གི་ཁྲིམས་དཔོན་གྱིས་ཆེས་མཐའ་མའི་ཁྲིམས་གཅོད་ཡི་གེ་སྒྲོག་འདོན་བྱེད་
མགོ་བརྩམས་པ་ལ། ཨེར་ཁ་ཏིའེ་ཨའོ་ཡིས་ཆུ་ཚོད་གཉིས་ཀྱི་དུས་ཡུན་ནི་རྒྱང་དུ་ཡལ་
བ་ཤེས་རྟོགས་བྱུང་། “སྔོན་གྱི་ཞུ་གཏུགས་ནི་ཁྲིམས་ཐག་གཅོད་པའི་བདེན་དཔང་དུ་
འཇོག་ས་མི་འགྲོ་ནའང་།” ཁྲིམས་དཔོན་གྱིས་མུ་མཐུད་ནས “འོན་ཀྱང་ཞུ་སྦྱོར་ཕྱི་མས་
བསྒྲུབས་ཟིན་པའི་འཇིགས་རུང་གི་འགན་མ་ཐེག་པའི་བྱས་ཉེས་ལ་བརྟེན་ནས། ཁོའི་
ཞབས་འབྲང་མོད་པོ་ཞིག་གིས་འབུལ་མི་འོས་པའི་ཚེ་སྲོག་བློས་བཏང་སོང་བས། ཉེས་
སྐྱོན་འདི་ཁོ་ནས་ཀྱང་མི་འདིར་སྲོག་ཆད་བཅད་ཆོག་ཆོག་ཡིན” ཟེར། ད་ལྟ་རང་ཉིད་ནི་
རྨ་ཤུལ་མང་པོས་ཁྱབ་པའི་སློབ་གྲྭ་རུ་འདུག་སྟེ། གནས་འདི་རུ་ཁོས་ཐོག་དང་པོར་དབང་
ཆ་ཡིས་བསྐྱལ་འོངས་པའི་བདེ་འཇགས་ཀྱི་ཚོར་བ་རོལ་མྱོང་ཞིང་། ཡང་གཞོགས་ཀྱི་སྨི་
འགའ་ཤས་ལས་མེད་པའི་ཁང་བ་དེའི་ནང་དུ་བརྩེ་དུངས་ཀྱི་རོ་བྲོ་ཐོག་མ་དེ་མྱངས་པ་ལ།
ཨེར་ཁ་ཏིའེ་ཨའོ་ནི་འདི་འདྲའི་ཤེས་ལ་མ་ཤེས་པའི་ངང་འཆི་བར་འཕྲད་པར་དགོད་བྲོ་
བའི་ཚོར་སྣང་ཞིག་ཀྱང་སྐྱེས། དོན་ངོ་མར་ཁོས་ཡིད་འཇོག་བྱ་ཡུལ་དེ་འཆི་བ་མིན་ཏེ་ཚེ་
སྲོག་རང་ཡིན། རྒྱུ་མཚན་དེའི་དབང་གིས་སྲོག་ཁྲིམས་བཅད་ཚུལ་དེ་རྣ་སྒོར་ལྷུང་ཡང་།
ཁོའི་སེམས་སུ་འཇིགས་སྣང་མེད་པར་ལྷག་འདུག་པ་ནི་འཁྲེང་ཞེན་ཁོ་ནའོ། །དེ་བས་ཆེས་
མཐའ་མཇུག་གི་རེ་བ་ཅི་ཞིག་ཡོད་ཚུལ་དྲིས་འོང་སྐབས། ཁོས་གཞི་ནས་ཁ་གྲག་བྱུང་།
“ངའི་བུད་མེད་ལ་ཤོད་ཅིག” ཁོའི་སྐད་སྒྲ་ནི་ཆེས་ལྷོད་འཇགས་ཅན་ཡིན། ངག་
ལས “བུ་མོར་ཝུའུ་ཨེར་སུའོ་ལ་ཞེས་པའི་མིང་འདོགས་རོགས” ཟེར། ཁོས་བསམ་ནས་
ཡུད་ཙམ་བསྡད་རྗེས་བསྐྱར་ཟློས་ཀྱི་ཚུལ་དུ “ཝུའུ་ཨེར་སུའོ་ལ་སྟེ། མོའི་རྨོ་རྨོ་ཡི་མིང་
དང་གཅིག་པ་ཡིན། གཞན་དུ་མོར་ཡང་བསྐྱར་བཤད་རྒྱུ་ཞིག་ནི་བུ་ཞིག་ཡིན་ཚེ། དེའི་
མིང་ལ་ཧོ་སའེ་ཨེར་ཁ་ཏིའེ་ཨའོ་ཞེས་འདོགས་པར་འཚལ། དེ་ནི་ཨ་ཁུ་རྒན་པའི་མིང་དེ་
མ་ཡིན་པར། སྤོ་བོ་ཡི་མིང་དང་གཅིག་པ་གཅིག་རྐྱང་བྱ་དགོས” ཞེས་ཀྱང་བརྗོད་སོང་།
སྲོག་ཆད་མ་བཅད་པའི་སྔོན་དུ། ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་གྱིས་ཁོ་
ལ་འགྱོད་བཤགས་བྱེད་པར་སྐུལ། “ང་ལ་འགྱོད་བཤགས་བྱ་རྒྱུ་ཅི་ཡང་མེད།” ཨེར་ཁ་
ཏིའེ་ཨའོ་ཡིས་ཚིག་ཇ་ནག་པོ་ཕོར་བ་གང་འཐུངས་རྗེས། སྲོག་གཅོད་རུ་ཁག་གིས་ཇི་ལྟར་
ལག་ལེན་དུ་བསྟར་བར་བསྒུགས། རུ་ཁག་དེའི་མགོ་གཙོ་ནི་འགྲོས་མྱུར་མོར་མེ་མདས་
གསོད་ལ་རངས་པའི་མི་བྱང་མ་ཞིག་སྟེ། ཁོ་ལ་ལུའོ་ཀོ་ཁར་ཉི་སའེ་ལུའོ1] ཞེས་པའི་
མིང་འདྲ་ཐོགས་པ་ནི་སྟེས་དབང་ཞིག་ཡེ་ནས་མིན། དུར་སའི་ཕྱོགས་སུ་སྐྱོད་པའི་ལམ་
བར་དུ་ཆར་ཟིམ་རྒྱུན་མ་ཆད་པ་ལ། ཨེར་ཁ་ཏིའེ་ཨའོ་ཡིས་གཟའ་ལྷག་པའི་ཞོགས་དུས་
ཀྱི་སྐྱ་རེངས་ས་ངོས་ལས་ཡར་འགྱོག་པ་མཐོང་བྱུང་བར། འཁྲེང་སེམས་ཀྱི་བརྩེ་བ་ནངས་
སྔ་མོའི་སྨུག་ལོང་དང་འགྲོགས་ཏེ་གསལ་དྭངས་སུ་ཕྱིན་པ་དང་བསྟུན་ནས། དེའི་ཚབ་ཏུ་
འཕེལ་བར་གྱུར་འོངས་པ་ནི་མཚར་ཚོར་ཁོ་ནའོ། །སྲོག་གཅོག་རུ་ཁག་གིས་བཀའ་ཕབ་
ནས་ཁོ་གྱང་རྩར་ལངས་སུ་འཇུག་དུས་དེར། ཁོས་གཞི་ནས་ལི་པེ་ཁ་མཐོང་བྱུང་། མོའི་སྐྲ་
ལོ་རློན་པར་གྱུར་ཡོད་ཅིང་། ལུས་སུ་རྒྱ་སེའི་མེ་ཏོག་གི་རི་མོ་མངོན་པའི་ཕྱི་ལྭ་ཞིག་གོན
ཏེ་ཁང་བའི་སྒོ་མོ་ཕྱེ་བར་གྱུར། ཁོས་ཅི་ནུས་གང་ཐུབ་ཀྱིས་མོ་ལ་ཁོ་ཤེས་སུ་བཅུག དོན
དངོས་ཐོག་ལི་པེ་ཁ་ཡིས་བསམ་བཞིན་མ་ཡིན་པར་གྱང་གི་ཕྱོགས་སུ་ལན་གཅིག་ལྟ་དུས་
གློ་བུར་ཧད་སོང་། མཐུད་དེ་དྲན་པ་ནང་དུ་ཁུགས་པ་དང་འབྲེལ་ནས་ཁོ་ལ་ལག་པ་གཡུག་
གཡུག་ཅིག་བྱས་ཙ་ན། ཨེར་ཁ་ཏིའེ་ཨའོ་ཡིས་ཀྱང་མོ་དང་མཚུངས་པར་ལག་གཡུག་ཅིག་
བྱས་བྱུང་། དེ་ཡང་རང་ལ་གཏད་ཅིང་ནག་ཧང་ངེར་བདོག་པའི་མེ་མདའི་ཁ་རིམ་པ་ཅན་
དེར་གདོང་ཕྱོགས་པའི་སྐད་ཅིག་མ་དེའི་ནང་། ཁོས་མེར་ཅི་ཡ་ཏེ་སི་ཡི་ཆོས་དཔོན་གྱིས་
བཀའ་ཡིག་བསྒྲགས་འདྲའི་སྒྲ་དབྱངས་དེ་ཐོས་འོངས་ལ། ཡང་ཕྱུགས་ཆུང་མ་ཡིན་དུས་
ཀྱི་སང་ཐ་སུའོ་ཧྥེ་ཡ་ཏེ་ལ་པི་ཏ་ཡི་སློབ་ཁང་ནང་དུ་སྤེལ་མྱོང་བའི་ནོར་འཛོལ་གྱི་རྡོག་
སྒྲ་ཡང་ཐོས་བྱུང་། དུས་མཚུངས་སུ་ད་རུང་སྣ་ཁུང་ནང་དེ་སྔོན་ལེ་མེ་ཏའེ་སི་ཡི་བེམ་པོའི་
སྣ་བུག་ལས་ཤེར་ཚོར་བྱུང་འགྱུར་གྱི་འཁྱག་དར་ལྟ་བུའི་སྲ་གཟུགས་དེའང་ཚོར་བར་
གྱུར། “ཨ། མ་འགྲིག་ཐལ།” ཁོས་གཞི་ནས་དྲན་བྱུང་བར “ངས་བཤད་རྒྱུ་བརྗེད་འདུག
གལ་སྲིད་བུ་མོ་ཞིག་སྐྱེས་བྱུང་ཚེ། མོའི་མིང་ལ་ལེ་མེ་ཏའེ་སི་ཞེས་འདོགས་རོགས” ཟེར།
དུས་སྐབས་དེར་གློ་གས་སྙིང་གཤགས་ཀྱི་ན་ཟུག་དྲག་པོ་ཞིག་སྐྱེས་པ་དང་འབྲེལ་ཏེ།
ཁོའི་མི་ཚེ་ཧྲིལ་པོར་མནར་གཅོད་བཏང་བའི་འཇིགས་དངངས་དེ་སེམས་ཀྱི་གཏིང་ནས་
བརྡོལ་བར་གྱུར། ཧྲང་ཝེ་ཡིས་མེ་མདའ་རྒྱག་པའི་བཀའ་ཕབ་སོང་། ཨེར་ཁ་ཏིའེ་ཨའོ་ལ་
བྲང་དང་མགོ་བོ་འགྱོག་དབང་མ་བྱིན་པ་དང་། གང་བཞུར་མི་ཤེས་པའི་གཤེར་ཁུ་ཚ་མོ་
ཞིག་གིས་རང་གི་བརླ་སྲེག་བཞིན་པའི་ཚོར་བ་ཞིག་སྐྱེས་ཡོང་།
“ཁྱི་སྐྱག” ཁོས་སྐད་ཤུགས་ཆེན་པོས “རང་དབང་ཏང་ཁྲི་ལོར་ཤོག” ཅེས་བསྒྲགས་
སོང་།
དམག་འཁྲུག་ནི་ཟླ་ལྔ་པའི་ནང་མཇུག་བསྒྲིལ་བས། སྲིད་གཞུང་གིས་བསྒྲགས་ཡིག་
དངོས་སུ་སྤེལ་བྱུང་། དེའི་ངོས་ཀྱི་ཡི་གེ་ནང་འུད་བརྗོད་དང་བཅས་བརྩེ་བ་ཅི་ཡང་མེད་
པའི་ངང་དུ་ཟིང་འཁྲུག་སློང་མཁན་གྱི་མགོ་པ་གཏེ་ངན་དག་ལ་ཆད་པ་ནན་མོ་གཅད་
རྒྱུ་ཡིན་ཚུལ་བྲིས་འདུག ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་བསྒྲགས་
ཡིག་སྤེལ་དུས་ཀྱི་སྔོན་གྱི་གཟའ་འཁོར་གཉིས་ཀྱི་མཚམས་སུ་འཛིན་བཟུང་ཐེབས་པ་སྟེ།
དེའི་དུས་ཁོ་ནི་རང་སའི་ལྷ་འབབ་པའི་སྨན་པ་ཞིག་ཏུ་བརྫུས་འདུག་ཅིང་། ནུབ་ཕྱོགས་
ཀྱི་ས་མཚམས་དང་ཐག་ཧ་ཅང་ཉེ་བར་བརྗོད། ཁོའི་རྗེས་འབྲངས་ནས་དམག་འཁྲུག་
ལ་ཞུགས་མཁན་མི་ཉེར་གཅིག་བདོག་པ་ལས། བཅུ་བཞི་ནི་གཡུལ་འཐབ་ནང་འདས་
ཤིང་དྲུག་ལ་རྨས་ཕོག མི་གཅིག་གིས་ཁོ་ལ་རམ་འདེགས་ཀྱིས་ཆེས་མཐའ་མའི་ཕམ་ཁ་
ཁུར་རག་བར་བསྡད་སོང་སྟེ། མིང་ལ་ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་ཟེར། ཁོ་འཛིན་
བཟུང་ཐེབས་པའི་འཕྲིན་གསར་ནི་ཐུན་མིན་གྱི་བསྒྲགས་ཡིག་ཅིག་དང་མཉམ་པོར་མ་
ཁུང་ཏོ་རུ་ཁྱབ་བྱུང་། “ཁོ་ད་རུང་གསོན་ནས་ཡོད།” ཝུའུ་ཨེར་སུའོ་ལས་ཁྱོ་གར “ང་
ཚོས་དཀོན་མཆོག་ལ་སྐྱབས་འཇུག་ཞུས་ནས། ཁོའི་དགྲ་ཟླ་ཚོར་བྱམས་སྙིང་རྗེ་སྐྱེ་རུ་
འཇུག” ཅེས་སྨྲས་སོང་། ཉིན་གསུམ་ལ་སེམས་སྡུག་ངུ་འབོད་བྱས་རྗེས་ཏེ། ཉིན་དེའི་ཕྱི་
དྲོར་མོས་ཐབ་ཚང་ནང་འོ་དྲི་བྲོ་བའི་ཞིམ་ཟས་དཀྲུག་བཞིན་པའི་ཚེ་ན། རྣ་ལམ་ནས་བུ་
ཡི་སྐད་སྒྲ་གསལ་བོ་ཞིག་གྲག་པར་གྱུར། “ཁོ་ནི་ཨའོ་ལེ་ལི་ཡ་ནའོ་རེད།” མོས་དེ་སྐད་
སྒྲོག་ཞོར་རྒྱུགས་ནས་སོང་སྟེ་ཁྱོ་གར “ངས་ཁྱད་རྟགས་འདི་ཅི་ཡིན་མི་རྟོགས་མོད། འོན་
ཏེ་ཁོ་གསོན་ནས་འདུག་པས། ང་ཚོས་ཅང་མི་འགོར་བར་ཁོ་མཐོང་ཐུབ་ངེས” ཞེས་ལབ།
མོ་ནི་ཚུལ་དེར་ཡིད་ཆེས་ཀྱིས་ཁེངས་པ་ལ། ཁྱིམ་ནང་གི་མཐིལ་ཤིང་གཙང་མར་ཕྱིས་
རྗེས། ཡང་ཁྱིམ་ཆས་དག་བསྐྱར་དུ་སྒྲིག་བཟོ་བྱས་སོང་། གཟའ་འཁོར་གཅིག་གི་རྗེས་
སུ། སྲིད་གཞུང་གི་བསྒྲགས་ཡིག་ནང་གླེང་མི་འདུག་ནའང་། ཡོང་ཁུངས་མི་གསལ་བའི་
བཤད་སྒྲོས་ཤིག་གིས་སྤྲོ་གར་རང་བཞིན་མངོན་པའི་ཚུལ་གྱིས་ཁོའི་ལུང་བསྟན་དེ་བདེན་
དཔང་བྱས་པར་མངོན། ཧྲང་ཞའོ་ཨའོ་ལེ་ལི་ཡ་ནུའོ་ལ་སྲོག་ཁྲིམས་བཅད་ཟིན་པར་མ་
ཟད། གསོད་སའི་གནས་ཡུལ་ནི་མ་ཁུང་ཏོ་གཏན་དུ་ཁེལ་ནས་ཀུན་ལ་ཉེས་བྱས་ཀྱི་དཔེ
བསྟན་རྒྱུ་རེད། གཟའ་ཟླ་བའི་སྔ་དྲོའི་ཆུ་ཚོད་བཅུ་དང་སྐར་མ་ཉི་ཤུའི་སྟེང་། ཨའོ་ལེ་ལི་
ཡ་ནུའོ་ཧོ་སའེ་ལ་གྱོན་ཆས་བསྐོན་བཞིན་པའི་ཨ་མཱ་ལན་ཏ་ཡིས། རྒྱང་ཐག་རིང་སར་
མི་ཚོགས་ཀྱི་འུར་སྒྲ་དང་དམག་དུང་གི་སྒྲ་དབྱངས་གསལ་བོ་བཅས་སྒྲོག་གིན་པ་ཐོས་
བྱུང་། སྐར་ཆ་གཅིག་ལས་མ་འགོར་བར། ཝུའུ་ཨེར་སུའོ་ལ་མོའི་ཁང་བའི་ནང་རྒྱུགས་ཡོང་
སྟེ་སྐད་གསང་མཐོན་པོར “ཁོ་དེད་ནས་ཡོང་བཞིན་འདུག” ཅེས་ཟེར། འདེད་མཁན་
དམག་དཔུང་གིས་མེ་མདའི་བྱ་གཞུག་སྤྱད་དེ་སྦྲང་ཚོགས་ལྟར་འདུ་ནས་ཡོང་གིན་པའི་མི་
ཚོགས་འགོག་བཞིན་མཆི། ཝུའུ་ཨེར་སུའོ་ལ་དང་ཨ་མཱ་ལན་ཏ་གཉིས་སྲང་ལམ་གྱི་མཐའ་
རུ་བཙངས་པས་གཞི་ནས་ཁོ་མཐོང་སོང་། ཁོ་ལ་མུ་ཏོ་བའི་ཚུགས་ཀ་མངོན་ཡོད་ཅིང་།
གྱོན་ཆས་ཧྲལ་ཧྲུལ་ཡིན་ཐོག སྐྲ་ལོ་ཡོངས་སུ་འཛིངས་ལ། ད་དུང་རྐང་རྗེན་དུ་བུད་ནས་
འདུག ཁོ་ཚ་གདུག་གིས་བསྲེགས་པའི་ལམ་དུ་འགྲོ་བཞིན་ནའང་། དོན་དེར་ཁ་ཡ་ཙམ་
ཡང་མི་བྱེད་པ་རེད། ལག་པ་ཟུང་ནི་རྒྱབ་ཕྱོགས་སུ་བཀྱིགས་སྣང་སྟེ། ཐག་པའི་སྣེ་གཅིག་
དེ་དམག་དཔོན་ཞིག་གི་ཆིབས་པ་ཡི་སྐེ་མཇིང་དུ་བཏགས་ནས་ཡོད། ཁོའི་གཞོགས་སུ་ཁོ་
དང་འདྲ་བར་མགོ་སྐྲ་གཟེངས་པའི་ཧྲང་ཞའོ་ཧོ་ལི་ནེ་ལེ་ཏོ‘མར་ཁོ་སི་འདུག ཕར་བལྟས་
ཚེ་ཁོ་གཉིས་ཀར་སྐྱོ་གདུང་གི་རྣམ་པ་ཅི་ཡང་མེད་དེ། དམག་མི་ཚོར་སྡིགས་མོ་ཅི་ཐུབ་བྱེད་
མཁན་གྱི་མི་ཚོགས་ལ་གདོང་གཏད་ནས་མགོ་འཐོམ་པའི་རྣམ་འགྱུར་རེ་མངོན་པར་བྱེད།
“ངའི་གཅེས་ཕྲུག” ཝུའུ་ཨེར་སུའོ་ལས་འུར་ཟིང་ཁྲོད་དེ་ལྟར་འབོད་ཞོར། རང་
ཉིད་འགོག་རྩིས་བྱེད་མཁན་དམག་མི་ཞིག་ལ་འགྲམ་ལྕག་ཚ་བོ་ཞིག་གཞུས་སོང་། དམག་
དཔོན་གྱི་ཆིབས་རྟ་ནི་དེ་མལ་དུ་ཀག་གིས་ལངས་པ་ལ། ཧྲང་ཞའོ་ཨའོ་ལེ་ལི་ཡ་ནུའོ་པུའུ་
ཨེན་ཏིའེ་ཡ་ཡི་གོམ་མཚམས་ཀྱང་བཞག་པར་མངོན། ཁོ་འདར་སིག་རྒྱག་ཞོར་ཨ་མའི་
ཕྲག་པ་ཟུང་ལས་གཡོལ་ཞིང་། མིག་འོད་ཀྱིས་བརྟན་ཀྱིག་གེར་མོའི་མིག་ཟུང་ལ་ཅེར་ནས་
བསྡད་བྱུང་།
“ཕྱིར་ཁྱིམ་དུ་ལོག་ཅིག ཨ་མ།” ཁོས་མུ་མཐུད་དེ “ཁྱེད་ཀྱིས་ས་གནས་ལས་ཁུངས་
བཙལ་ནས་ཆོག་མཆན་བླངས་རྗེས། བཙོན་ཁང་དུ་ང་ལ་བལྟ་རུ་ཡོང་རོགས” ཞེས་སྨྲས་སོང་།
ཁོས་ཨ་མཱ་ལན་ཏར་མིག་གིས་ལན་གཅིག་བལྟས། དེའི་དུས་མོ་ནི་ཝུའུ་ཨེར་སུའོ་ལ་
དང་གོམ་པ་གཉིས་ཀྱི་ས་རུ་འདུག་པས། ག་བྱེད་འདི་བྱེད་མི་ཤེས་པར་ལུས་ནས་ཡོད། ཁོས་
འཛུམ་མདངས་ལྷུག་པོར་གྲོལ་ནས་མོ་ལ “ཁྱོད་ཀྱི་ལག་པར་ཅི་བྱུང་བ་ཡིན” ཞེས་དྲིས།
མོས་སེང་རས་ནག་པོས་དཀྲིས་ཟིན་པའི་ལག་པ་ཡར་ལ་འགྱོག་ཞོར “མེ་ཡིས་བསྲེགས་
སོང” ཞེས་ལན་བཏབ་འོངས་ལ། དུས་མཚུངས་སུ་ཝུའུ་ཨེར་སུའོ་ལ་ཕྱི་ཕྱོགས་སུ་འཐེན་
ནས་རྟའི་རྨིག་པ་མི་ཕོག་པར་བྱས། དམག་དཔུང་གིས་མཁའ་དབྱིངས་སུ་གཏད་དེ་མེ་
མདའ་བརྒྱབ་ནས་ཉེན་བརྡ་བཏང་བྱུང་། ཐུན་མིན་རུ་ཁག་ཆུང་བ་ཞིག་གིས་བཙོན་ཅ
དཀྱིལ་དུ་བསྐོར་རྗེས། རྒྱུག་མ་འདུར་གྱི་འགྲོས་དང་བཅས་དེ་དག་བཙོན་ཁང་དུ་བསྐྱལ།
ས་སྲོས་ཀྱི་དུས་སུ། ཝུའུ་ཨེར་སུའོ་ལ་བཙོན་ཁང་དུ་ཡོང་ནས་ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡར་ལྟ་བར་མཛད། དེ་གར་མ་ཡོང་བའི་དུས་ནང་མོས་ཐང་ཨ་པའོ་
ལི་ནར་མའོ་སི་ཁོ་ཐེ་ཡིས་ཆོག་མཆན་འགོད་པར་ཚོད་ལྟ་བྱས་ཀྱང་། ལི་ཀྲེང་དཔོན་པོ་
རུ་འབོད་མཁན་ཁོར་ཆེད་དབང་ཅི་འདོད་སྤྱོད་མཁན་གྱི་དམག་མི་ཚོའི་མདུན་དུ་དབང་
ཆ་ཅི་ཡང་མི་འདུག ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་ལ་མཚོན་ནའང་མཆིན་
ནད་བྱུང་བར་བརྟེན། བར་སྐབས་དེར་ཚ་དྲག་ཏུ་རྒྱས་ནས་མལ་སར་ལྷུང་ནས་ཡོད། ཧོ་ལི་
ནེ་ལེ་ཏོ‘མར་ཁོ་སི་ལ་སྲོག་ཁྲིམས་བཅད་མི་འདུག་ནའང་། ཁོའི་ཕ་མ་གཉིས་ཀ་ལྟ་རུ་ཕྱིན་
དུས་མེ་མདའི་བྱ་གཞུག་གིས་དེད་ནས་སྒོར་ཕུད་སོང་། མིག་གིས་བལྟས་བལྟས་ལ་སྐད་ཆ་
བརྒྱུད་སྒྲོག་བྱེད་ས་ཞིག་བཙལ་དུ་མེད་ཐོག ཕྱི་ཉིན་སྔ་མོར་བུ་མཆོག་དེ་མེ་མདས་ཁ་
ལས་མི་ཐར་བ་ལ། ཝུའུ་ཨེར་སུའོ་ལས་ཁོར་སྐྱེལ་རྒྱུའི་དངོས་པོ་རྣམས་རྡོག་སྒྲིལ་བྱས་རྗེས།
ཁེར་མོས་དམག་སྒར་དམིགས་ཏེ་ཕྱིན།
“ང་ནི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་ཨ་མ་ཡིན།” མོས་རང་ཉིད་
དེ་ལྟར་མཚམས་སྦྱོར་བྱས།
སྲུང་དམག་གིས་མོའི་བགྲོད་ལམ་བཀག་བྱུང་། “ཇི་ལྟར་བྱས་ཀྱང་ང་ནང་ལ་འགྲོ་རྒྱུ་
ཡིན།” ཝུའུ་ཨེར་སུའོ་ལས་སེམས་ཁོང་དུ་དེ་ལྟར་ཐག་གིས་བཅད་པས “གལ་སྲིད་ཁྱོད་
ཚོར་བཀའ་ཕབ་ཟིན་པ་ཡིན་ཚེ་མེ་མདས་རྒྱོབས་ཤིག” ཅེས་ལབ་པར་མངོན། མོས་དེ་
ལྟར་སྲུང་དམག་ཅིག་ལ་འཕུད་རྒྱག་བྱས་ནས་སྐབས་དེ་གའི་སློབ་ཁང་དུ་ཕྱིན་པར། ནང་
རོལ་ན་གཅེར་བུར་འདུག་པའི་དམག་མི་ཚོས་མཚོན་ཆ་ལ་སྣུམ་སྒོ་བཞིན་མཆི། དེར་
ལུས་སུ་ཐང་འཐབ་དམག་ལྭ་གོན་ཞིང་མིག་ལ་ཤེལ་མིག་མཐུག་པོ་བཏགས་པ་དང་། ཡང་
ངོ་མདངས་དམར་ལ་འོད་འཚེར་ཞིང་སྦྱོར་བ་བརྗིད་ཤུགས་ཀྱིས་ཁྱོགས་པའི་དམག་དཔོན་
ཞིག་གིས་ལག་བརྡ་བསྟན་ནས་སྲུང་དམག་མར་འགྲོ་རུ་བཅུག
“ང་ནི་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་ཨ་མ་ཡིན།” ཝུའུ་ཨེར་སུའོ་ལས་དེ་
སྔོན་གྱི་སྐད་ཆ་རང་བསྐྱར་ཟློས་སུ་ལབ་སོང་།
“ཁྱེད་ཀྱི་ནང་དོན་ནི།” དམག་དཔོན་གྱི་གདོང་ལ་མཉེས་གཤིན་འཛོམས་པའི
འཛུམ་ཞིག་བཏོད་རྗེས་དགོད་ཞོར་དུ “ཁྱེད་ནི་སྐུ་ཞབས་ཨའོ་ལེ་ལི་ཡ་ནུའོ་པུའུ་ཨེན་
ཏིའེ་ཡའི་ཨ་མ་ཡིན་ནམ” ཞེས་དག་བཅོས་བྱས་འོང་།
ཝུའུ་ཨེར་སུའོ་ལས་ཕ་རོལ་པོས་ཡི་གེ་རེ་རེའི་སྒྲ་དག་པོར་འབྱིན་པའི་བཤད་སྟངས་
ལས། ནང་ལོགས་ཀྱི་མི་ལ་ཁྱད་གཤིས་སུ་སྣང་བའི་སྒྱིད་ལུག་པའི་འགྱུར་ཁུགས་དེ་ཐོས་
པར་གྱུར།
“ཁྱེད་ཀྱི་ཇི་ལྟར་བརྗོད་ཀྱང་རུང་། སྐུ་ཞབས།” མོས་ཁས་ལེན་པའི་ཚུལ་དུ “ང་ལ་
ཁོ་མཐོང་དུ་བཅུག་པས་ཆོག་གོ” ཟེར།
གོང་རིམ་ནས་མི་སུས་ཀྱང་སྲོག་ཁྲིམས་བཅད་ཟིན་པའི་མི་ལ་བལྟས་མི་ཆོག་ཅེས་
བཀའ་ཕབ་ཡོད་ནའང་། དམག་དཔོན་དེས་རང་གིས་ཐག་བཅད་ནས་མ་བུ་གཉིས་ཀ་
སྐར་མ་བཅོ་ལྔར་ཐུག་འཕྲད་བྱས་ཆོག་པར་བཟོས། ཝུའུ་ཨེར་སུའོ་ལས་ཀྱང་ཁོར་རང་
གིས་བསྣམས་པའི་རྡོག་ཁྲེས་ལ་ཞིབ་བཤེར་བྱེད་དུ་བཅུག རྡོག་ཁྲེས་ཞེས་ཀྱང་ནང་དུ་
བཀྲུས་ནས་གཙང་མར་བཏང་ཡོད་པའི་ལྭ་བ་ཆ་ཚང་ཞིག་དང་། བུས་དེ་སྔོན་བཟའ་
སྒྲིག་བྱེད་དུས་གོན་མྱོང་བའི་འགྱུར་རྟ། ད་དུང་མོས་ཁོ་ཕྱིར་ཡོང་ངེས་ལ་སྔོན་དཔོག་
ཐུབ་པའི་ཉིན་དེར་བཟོས་ནས་ད་ལྟའི་བར་ཉར་ཚགས་བགྱིས་པའི་འོ་དྲི་བྲོ་བའི་བསུང་
གོར་བཅས་འདུག མོས་ནི་བཙོན་ཁང་དུ་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་
ཡ་མཐོང་སོང་། ཁོ་བར་དེར་འགྲུལ་བཞུད་མལ་ཁྲིའི་སྟེང་ཉལ་ནས་ཡོད་ཅིང་། ལག་པ་
ཟུང་ནི་ཕྱོགས་སུ་བརྐྱངས་འདུག་སྟེ། རྒྱུ་མཚན་ནི་མཆན་འོག་ལ་སྲིན་ཐོར་གྱིས་ཁྱབ་
ཟིན་པས་རེད། ཁོ་ཚོས་ཁོ་ལ་ཁ་སྤུ་བཞར་དུ་བཅུག་པར་བརྟེན། སྟུག་པོར་མངོན་པའི་
སྤུ་ཡི་རྩེ་དག་ནི་ཡར་ལ་འཁྱིལ་ནས་བདོག་པས། ཚུལ་དེས་རུས་ཚུགས་ཀྱི་འབུར་རིས་
ནི་གསལ་བོར་དོད་པར་བྱས་འདུག ཝུའུ་ཨེར་སུའུ་ལ་ཡི་མིག་ལམ་དུ་ཁོ་ནི་དེ་སྔོན་ཁ་
འབྲལ་དུས་དང་བསྡུར་ན། མདོག་སྐྱ་བོ་དང་གཟུགས་ཇེ་ཆེར་ཕྱིན་ཡོད་ཀྱང་ཁེར་རྐྱང་གི་
རྣམ་པ་ནི་མངོན་པར་གསལ་བ་ཡིན། ཁོ་ལ་ཆ་བཞག་ན་ཁྱིམ་གྱི་ཡོད་ཚད་ལག་མཐིལ་
གྱི་རྫས་བཞིན་རྟོགས་འདུག་སྟེ། ཕི་ཨའེ་ཐེ་ལུའོ.ཁོ་ལིའེ་སི་ཕིས་རང་སྲོག་བཅད་པ་
དང་། ཨེར་ཁ་ཏིའེ་ཨའོ་ཡིས་རང་ཚོད་མ་ཟིན་པར་ཅི་འདོད་སྒྲུབ་པས་གཅེས་སྲོག་ཤོར་ལ།
ཧོ་སའེ་ཨའེ་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་ལི་སྡོང་འོག་ཏུ་འཛུལ་ནས་ལྡབ་ལྡིབ་ངང་
ཉི་མ་འཕུད་ཐབས་བྱེད་པ་བཅས་སོ། །གཞན་དུ་ཁོས་ད་དུང་ཨ་མཱ་ལན་ཏ་ཡིས་ཡུགས་མོ་
དང་འདྲ་བར་ཁེར་རྐྱང་གི་དུས་ཚོད་ཇི་སྙེད་ཨའོ་ལེ་ལི་ཡ་ནུའོ་ཧོ་སའེ་སྙོར་སྐྱོང་གི་ལས་
ལ་སྤྱད་པས། ད་ལྟ་བྱིས་པ་དེ་ཉིད་ཤེས་རབ་ཀྱིས་ཕྱུག་ཙ་ན། སྐད་ཆ་ཡོངས་རྫོགས་ཤེས་
པའི་མཚུངས་སུ་འབྲི་ཀློག་ལའང་འདང་རྒྱག་མེད་ཚུལ་བཅས་ཀྱང་རྟོགས་ནས་ཡོད། ཁང་
བ་དེའི་ནང་ཕྱིན་པའི་སྐད་ཅིག་མ་ནས་བཟུང་། ཝུའུ་ཨེར་སུའོ་ལ་ནི་རང་གི་བུ་ཡི་རྒས་
ཤིང་སྒམ་བརླིང་ཆེ་བའི་རྣམ་འགྱུར་དང་། འཆི་གསོན་འཕྲོག་སྟེར་གྱི་དཔའ་སྤོབས། ལུས་
ཧྲིལ་པོ་ནས་མཆེད་པའི་བརྗིད་ལྡན་གྱི་ཚོན་མདངས་ཀྱིས་ཧ་ལས་ཧང་སངས་སུ་བཏང་།
ལྷག་དོན་མོ་ནི་ཁོས་འཕྲིན་གསར་ཡོད་ཚད་ཤེས་པའི་ཆ་དེར་མཚར་སྣང་སྐྱེས། “ཁྱེད
ཀྱིས་བརྗེད་མེད་དམ། བདག་གིས་སྐུ་ཞབས་མོ་པ་བྱེད་ནུས་པ་དེ།” ཁོས་དེ་ལྟར་ཀུ་རེ་
བརྩེས་བྱུང་བ་དང་། མཐུད་ནས་ཀྱང་གཟབ་ནན་ངང “དེ་རིང་ཞོགས་པར་ཁོ་ཚོས་
ང་དེད་ནས་ཡོང་དུས་སུ། རང་གི་ཚོར་སྣང་དུ་འདི་ཀུན་པོ་སྔར་ནས་བྱུང་ཟིན་པ་དང་
ཀུན་ནས་མཚུངས” ཞེས་ཚིག་ལ་ཁ་སྣོན་ཞིག་བརྒྱབ་སོང་། དོན་དངོས་སུ་འུར་ཟིང་སྒྲོག་
པའི་མི་ཚོགས་ཀྱིས་བགྲོད་ལམ་བཀག་པའི་དུས་བར་དུ། ཁོ་ནི་རང་ལ་གཏོགས་པའི་
བསམ་གཞིག་གི་ཀློང་དུ་འབྱམས་ནས་ཡོད་དེ། གཙོ་བོ་ལ་དུས་ཡུན་ཐུང་བ་ལོ་གཅིག་
གི་ནང་དུ་གྲོང་རྡལ་ནི་རྒས་ཤིང་འཁོགས་ཏེ་འཚར་སྣང་སྐྱེ་དགོས་པའི་ཚད་དུ་སླེབས་
འདུག པ་དན་ཁམ་སྡོང་གི་ལོ་མ་དག་ཡོངས་སུ་རྙིད་ཅིང་། ཚོན་མདོག་སྔོན་པོ་བསྒོས་
པའི་ཁང་བ་ནི་སྐབས་རེར་དམར་པོར་བསྒྱུར་ལ། མཚམས་རེར་ཕྱིར་སྔོན་པོར་བཏང་བས།
ཆེས་མཐའ་མར་ཚོན་མདོག་གང་ཡིན་མི་ཤེས་པ་ཞིག་ཏུ་བཏང་ནས་ཡོད།
“ཁྱོད་ཀྱིས་ཅི་ཞིག་ལ་རེ་ལྟོས་འཆའ་བཞིན་ནམ།” ཝུའུ་ཨེར་སུའོ་ལས་ཤུགས་རིང་
ཞིག་ཕྱུང་རྗེས “དེ་འདྲ་མགྱོགས་པ་ལ་ཨང” ཟེར།
“གཏམ་དེ་འཆུགས་མེད།” ཨའོ་ལེ་ལི་ཡ་ནུའོ་ཡིས་ཀྱང་བསྟུན་ཤེས་ཀྱིས “འོན་
ཀྱང་དེ་འདྲ་མགྱོགས་པོ་མེད” ཅེས་སྨྲས་བྱུང་།
འདི་ནི་རེ་སྒུག་ཡུན་རིང་བྱས་པའི་ལྟ་ཞིབ་ཅིག་ཡིན་པར་བརྟེན། ཕྱོགས་གཉིས་ཀས་
དོན་དག་རེ་རེར་གྲ་སྒྲིག་དང་དྲིས་ལན་ལ་སྔ་མོ་ནས་བསམ་གཞིག་བཏང་ཡོད། ཡིན་
ནའང་འདི་ལྟར་ཁ་བརྡ་གློད་པ་ཡིས་དོན་ངོ་མ་ནི་ཁྱིམ་ནང་གི་སྐད་ཆ་རྒྱུན་ལྡན་པ་དང་
འདྲ་བོ་བྱུང་། སྲུང་དམག་གིས་དུས་ཚོད་སླེབས་ཟིན་ཅེས་བརྡ་སྦྲན་མ་ཐག ཨའོ་ལེ་ལི་ཡ་
ནུའོ་ཡིས་མལ་ཁྲི་ལས་བརླན་གྱིས་བཟུང་བའི་ཤོག་བུ་ཞིག་བཏོན་འོངས། དེ་ནི་ཁོས་བྲིས་
པའི་སྙན་ངག་སྟེ། ནང་དུ་ཁོ་གནས་འདིར་འབྲལ་དུས་ལུས་དང་མ་བྲལ་བ་བྱས་པའི་ལེ་མ་
ཏའེ་སིར་བྲིས་པ་དག་དང་། ཡང་ཕྱིས་སུ་ཉེན་ཁས་ཀུན་ནས་བསྐོར་བའི་དམག་འཁྲུག་གི་
བར་གསེང་དུ་བྲིས་པའང་བདོག “མི་སུ་ལའང་མི་སྟོན་རྒྱུ་ཁས་ལེན་བྱེད་རོགས།” ཁོས་
དེ་ལྟར་སྨྲས་རྗེས “དོ་དགོང་ཐབ་ཀྱི་མེ་ཁ་གསོ་བྱེད་དུ་སྤྱོད་ཅིག” ཟེར། ཝུའུ་ཨེར་སུའོ་
ལས་ཁས་བླངས་འཕྲལ་ཡར་ལངས་ཏེ་ཁོ་དང་གྱེས་ཁའི་འོ་བྱས་སོང་།
“ངས་ཁྱོད་ལ་དཀྲུམ་མདའ་འཁོར་ལོ་གཡོན་འཁོར་ཅན་ཁྱེར་ནས་ཡོང་ཡོད།” མོས་
སྐད་དམའ་མོར་དེ་ལྟར་བཤད་འོངས།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་ཁོ་གཉིས་པོ་སྲུང་དམག་གི་མིག་
ཞགས་ནང་ཚུད་མེད་པ་ཤེས་རྗེས། “ངས་དེ་སྤྱོད་མི་དགོས།” ཁོས་སྐད་མགོ་ཇེ་དམའ་རུ་
བཏང་ནས “ཡིན་ཡང་ང་ལ་བྱིན་ན་བཟང་ངེས། རྒྱུ་མཚན་ནི་ཁྱེད་ཕྱིར་འགྲོ་དུས་སྔོག་
བཤེར་བྱས་ནས་ལྷང་ལ་བུད་ན་མི་བཟང” ཟེར། དེར་ཝུའུ་ཨེར་སུའོ་ལས་བྲང་ཁུག་ནས་
དཀྲུམ་མདའ་འཁོར་ལོ་གཡོན་འཁོར་ཅན་དེ་བླངས་བྱུང་བར། ཁོས་གང་མྱུར་ངང་མལ་
ཁྲིའི་འོག་ཏུ་བསྡུས་སོང་། “ད་ལྟ་ད་རུང་གྱེས་བྲལ་མ་བྱེད་ཅིག” ཁོས་ལྷོད་འཇགས་ངང་
ཁ་བརྡའི་མཇུག་བསྡུ་སྐབས “མི་སུ་ལའང་ཞུ་བ་བྱེད་མི་དགོས་ཤིང་། ཡང་མི་ག་འདྲ་ལ་
ཡང་མགོ་མི་འདོགས་པར་འཚལ། ཁྱེད་ཀྱི་སེམས་ནང་དུ་ང་སྔ་མོ་ནས་མེ་མདས་བསྒྲལ་
ཟིན་ཚུལ་རློམ་པས་ཆོག” ཅེས་སྨྲས། ཝུའུ་ཨེར་སུའོ་ལས་མ་མཆུར་སོ་འདེབས་པ་ལས་
མིག་ཆུ་མ་འཕོས།
“རྡོ་བ་དྲོན་མོ་ཞིག་བཙལ་ཏེ་སྲིན་ཐོར་གྱི་ངོས་སུ་སྦྱོར་རོགས།” མོས་དེ་ལྟར་
བརྗོད་བྱུང་།
མོ་ཕྱིར་འཁོར་ནས་བཙོན་ཁང་དང་ཁ་བྲལ་བར། ཧྲང་ཞའོ་ཨའོ་ལེ་ལི་ཡ་ནུའོ་པུའུ་
ཨེན་ཏིའེ་ཡ་ནི་གནས་དེ་ག་རང་དུ་ལངས་བསྡད་ཅིང་། ཅི་ཞིག་ལ་འདང་རྒྱག་པའི་ཚུལ་
གྱིས་བཙོན་ཁང་གི་སྒོ་མོ་ཁྲོག་གེར་གཏན་རག་བར་དུ་ལུས། མཐུད་དེ་ཁོ་མལ་ཁྲིའི་སྟེང
དུ་བུད་ནས་ལག་ཟུང་རབ་ཏུ་བརྐྱངས་ཏེ་བསྡད་པར་མངོན། ལོ་ན་གཞོན་པའི་དུས་སྐབས་
ནས་ཁོ་ནི་རང་གི་སྔོན་ཚོར་ལ་ཤེས་རྟོགས་ཡོད་མགོ་བརྩམས། ཁོའི་སེམས་ནང་འཆི་
བདག་བསླེབ་ལ་ཉེ་དུས་དོགས་པ་མེད་ལ་བཅོས་བསྒྱུར་ཡང་མི་ཐུབ་པའི་རྟགས་མཚན་
གསལ་བོ་དེ་འཆར་ངེས་པར་འདོད་ནའང་། ད་ནི་གསོད་རར་འགྲོ་བར་ཆུ་ཚོད་འགའ་
ལས་ལྷག་མེད་ཙ་ན། རྟགས་མཚན་དེ་རང་ལ་ཅིའི་ཕྱིར་མ་ཤར་བ་ཡིན་ནམ་སྙམ། ཐེངས་
ཤིག ཆེས་མཛེས་སྡུག་གིས་ཁྱོགས་པའི་སྨན་ཆུང་མ་ཞིག་ཁོའི་ཐུའུ་ཁུའུ་གླིང་ག་ཡི་སྡོད་
གནས་སུ་ཡོང་སྟེ། སྒོ་སྲུང་ཚོར་མོ་ནང་དུ་འགྲོ་ཆོག་པའི་རེ་བ་ཞུས་པར་དེ་དག་ཀྱང་ཡིད་
འཐད་བྱུང་། རྒྱུ་མཚན་དྲངས་ན་མོ་ཚོའི་ཚ་འུར་ཅན་གྱི་ཨ་མ་རྣམ་པས་རང་གི་བུ་མོ་གང་
ཞིག་སྙན་གྲགས་ཆེ་བའི་དཔའ་རྒོད་ཀྱི་ཉལ་ཁང་དུ་སྐྱེལ་བར་བྱེད་སྲོལ་ཡོད། མོ་ཚོ་རང་
གི་སྐད་ཆ་ལྟར་ལབ་ན་རྒྱུད་པ་ཇེ་ལེགས་སུ་གཏོང་འདོད་ཅེས་པའོ། །མོ་སྨན་དེ་ཉལ་ཁང་
དུ་སླེབས་སྐབས་སུ། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས《ཆར་ནང་དུ་ལམ་
ནོར་ཐེབས་པའི་མི》ཞེས་པའི་སྙན་ངག་དེ་བྲིས་ཚར་མ་ཐག་ཙམ་ཡིན། ཁོས་ནི་མོར་རྒྱབ་
གཏད་དེ་སྙན་ངག་བྲིས་པའི་ཤོག་བུ་དེ་ཟྭ་ཡོད་པའི་སྒམ་ཆུང་བ་དེའི་ནང་བཅུག་པར་
མངོན། དེའི་དུས་ཁོ་ལ་ཚོར་སྣང་ཞིག་བྱུང་བར་བརྟེན། སྒམ་ནང་གི་མེ་མདའ་ལག་ཏུ་
བཟུང་རུང་ཁ་ཕྱིར་མ་འཁོར།
“མེ་མདའ་མི་རྒྱག་རོགས།” ཁོས་དེ་ལྟར་བརྗོད།
ཁོས་མདེའུ་ནང་འཇུག་བྱས་ཡོད་པའི་དཀྲུམ་མདའ་བཟུང་སྟེ་ཁ་ཕྱིར་འཁོར་བར།
སྨན་ཆུང་དེས་རང་གི་མེ་མདའ་མར་བཞག་པ་མཐོང་། བཞིན་རས་སུ་ཅི་བྱེད་མི་ཤེས་པའི་
ཉམས་ཤིག་དོད་འདུག འདི་ལྟར་ཁོ་ནི་རེབ་བཅུ་གཅིག་ལ་འཇབ་རྒོལ་བྱས་པའི་ཁྲོད་
ཀྱི་རེབ་བཞི་པ་ལས་གཡོལ་ཐུབ་པར་གྱུར། དེ་དང་མི་འདྲ་བར། ད་ལྟའི་བར་ལག་ཏུ་མ་
ཚུད་པའི་གཤེད་མ་གང་དེ། ཉིན་ཞིག་གི་དགོང་མོར་གསར་བརྗེ་དམག་ནི་མ་ན་ཝུའུ་ལེ་
རུ་བདོག་པའི་དམག་སྒར་གྱི་ནང་དུ་འཛུལ་ཐོག ཁོའི་གྲོགས་མཆོག་ཧྲང་ཞའོ་མ་ཀོ་ནེ་ཧྥེ་
ཁོ“པི་སི་པ་ལེ་གྲིས་གཙགས་ནས་བསད། དོན་ངོ་མར་ཁོས་གྲོགས་པོའི་ཚ་བ་རྒྱས་པ་མར་
གནོན་སླད་རང་གི་འགྲུལ་བཞུད་མལ་ཁྲི་ཕ་རོལ་པོར་གཡར་བ་སྟེ། རང་ཉིད་ནི་ཁང་བ་དེ་
ལས་བར་ཐག་སྨི་འགའ་ལས་མེད་པའི་དཔྱང་ཁྲིའི་སྟེང་དུ་ཉལ་བ་ལ། དོན་དག་བྱུང་ཚུལ་
ནི་ཅུང་ཙམ་ཡང་ཚོར་རྟོགས་མ་ཐུབ། ཁོས་སྔོན་ཚོར་གྱི་སྤྱི་འགྲོས་གསལ་ལེར་རྟོགས་པའི་
སླད་ཚོད་ལྟ་བྱས་ཀྱང་ལས་བསམ་སར་མི་འགྲོ་གསེག་སར་སོང་བ་ཡིན། དེ་ཡང་སྔོན་ཚོར་
ཟེར་བ་ནི་ནམ་རྒྱུན་གློ་རྡེག་ལ་ཡོང་སྲིད་ཅིང་། རྟོག་འོད་འགྱུ་བ་ཙམ་ནང་། ཡིན་ཐག་
གཅོད་ཐུབ་པའི་བསམ་པ་ཞིག་སྐད་ཅིག་མར་སྐྱེས་ཀྱང་འཛིན་ཐབས་ནི་མེད། མཚམས་
ལན་རེར་དེ་ནི་ཡོང་བ་དེ་འདྲའི་རང་བྱུང་ཅན་ལགས་པས། དོན་དངོས་ཡིན་པ་གསལ་
ཐག་ཆོད་རྗེས་སུ་གཞི་ནས་ཤེས་ཚོར་འབྱུང་ལ། ཡང་སྐབས་རེར་ཆེས་གཏན་དུ་ཁེལ་ཡང་
དོན་དངོས་ཡིན་པ་ཁག་ཐེག་བྱེད་མི་ཐུབ་པ་དང་། ཡང་དུས་སྐབས་མང་པོའི་ནང་སྤྱིར་
བཏང་གི་རྨོངས་དད་ཙམ་དུ་འགྱུར་ངེས་པ་ཡིན། ཡིན་ཡང་ཁོ་ལ་སྲོག་ཁྲིམས་བཅད་རྗེས་
རེ་འདོད་ཅི་ཡོད་འདྲི་བའི་སྐད་ཅིག་མ་དེར། ཁོས་ནི་དཀའ་ལས་ཅི་ཡང་མེད་པར་སྔོན་
ཚོར་ཡོང་བ་ཤེས་པས། དེའི་མུར་ལན་འདི་བརྒྱབ་སོང་།
“ངའི་རེ་བ་ནི་མ་ཁུང་ཏོ་རུ་ལག་བསྟར་བྱེད་རོགས།” ཁོས་དེ་སྐད་སྨྲས་བྱུང་།
ཁྲིམས་དཔོན་ནི་ཅུང་མ་རངས་པར་གྱུར།
“མགོ་བདེ་བོ་མི་བྱེད་པར་འཚལ། པུའུ་ཨེན་ཏིའེ་ཡ།” ཁོས “ཁྱོད་ཀྱི་འདི་ནི་དུས་
ཚོད་འགོར་འགྱངས་བྱེད་པ་རང་ངོ” ཞེས་ལབ་འོང་།
“འཐད་པ་ཡིན་མིན་རང་གིས་ལྟོས།” ཧྲང་ཞའོ་ཡིས “ཡིན་ནའང་འདི་ནི་ངའི་
ཆེས་མཐའ་མཇུག་གི་རེ་བའོ” ཞེས་བརྗོད་པར་མངོན།
དུས་དེ་ནས་བཟུང་སྔོན་ཚོར་ནི་ཡོང་རྒྱུ་མེད་པར་གྱུར། ཝུའུ་ཨེར་སུའུ་ལ་བཙོན་
ཁང་ནང་ལྟ་རུ་ཡོང་བའི་ཉིན་དེར། ཁོས་ཡང་དང་བསྐྱར་དུ་བསམ་གཞིག་བཏང་བས་གཞི་
ནས་མཇུག་འབྲས་འཇོག་ཐུབ་པ་བྱུང་། རེབ་འདིར་འཆི་བ་ཡིས་སྔོན་བརྡ་ཡེ་ནས་མི་སྒྲོག་
སྟེ། རྒྱུ་མཚན་ནི་དོན་འདིར་མཚོན་ན་ལས་དབང་གིས་ཐག་གཅོད་བྱེད་པ་མིན་པར། ཐག་
གཅོད་ཉིད་ནི་གཤེད་མ་ཡི་འདོད་བློ་ལ་རག་ལས་པས་སོ། །ཁོ་ནི་སྲིན་ཐོར་གྱིས་མནར་
གཅོད་བཏང་ནས་མཚན་གང་བོར་གཉིད་མ་ཐུབ། ནམ་ལངས་ཁར། ལམ་ངོས་ནས་རྡོག་
སྒྲ་གྲག་ཡོང་། “བུད་ཡོང་ཐལ།” ཁོས་རང་ཉིད་ལ་དེ་སྐད་སྨྲས་སོང་། གནད་ཀྱི་དོན་ནི་
གང་ཡིན་རྟོགས་དཀའ་ནའང་། ཁོས་ཧོ་སའེཨེ་ཁ་ཏིའེ་ཨའོ་པུའུ་ཨེན་ཏིའེ་ཡ་དྲན་འོང་།
ཡིན་ཡང་བགྲེས་པོ་དེ་ནི་བར་སྐབས་འདིར་ལི་སྡོང་གི་སྐྱ་རེངས་སྔོན་གྱི་མུན་ནག་པའི་
གནས་དེ་ག་རང་དུ་ཁོ་བསམ་ནས་ཡོད་སྲིད། དེར་བརྟེན་ཁོའི་སེམས་ནང་འཇིགས་སྐྲག་
དང་ཞེ་འཁྲེང་ཅི་ཡང་མེད་ལ། ཡོད་ངོ་མ་ནི་ཤིན་ཏུ་ཟབ་པའི་ཁོང་ཁྲོ་རང་སྟེ། མིས་ཐག་
གཅོད་བྱེད་པའི་འཆི་བ་ཡི་དབང་གིས་ཁོས་དོན་དག་མང་པོ་ཞིག་ཇི་ལྟར་མཇུག་འགྲིལ་
བ་ལྟ་མི་ཐུབ་པའི་ཕྱིར་ཡིན། སྒོ་མོ་ཕྱེ་བར། སྲུང་དམག་གིས་ཚིག་ཇ་ཕོར་བ་གང་ཁྱེར་ནས་
བུད་ཡོང་། ཕྱི་ཉིན་གྱི་དུས་ཚོད་དེའི་ནང་ཡང་ཁོ་ནི་སྔར་བཞིན་ཏེ། མི་འདྲ་ས་ནི་མཆན་
འོག་གི་ན་ཟུག་ལ་ཁོང་ཁྲོ་ལངས་པ་ལས། དོན་དག་བྱུང་བ་ཡོད་དོ་ཅོག་ནི་སྔ་ཉིན་དང་
གཅིག་པ་གཅིག་རྐྱང་ངོ་། །གཟའ་ཕུར་བའི་ཉིན། ཁོ་དང་སྲུང་དམག་ཚོས་མཉམ་པོར་འོ་
དྲི་བྲོ་བའི་ཀ་ར་གོ་རེ་ཟོས་རྗེས། ལུས་པོ་སྡོམ་པར་བྱེད་པའི་གྱོན་ཆས་གཙང་མ་དང་ཡུ་བ་
པུས་མཚམས་སུ་སླེབས་པའི་ཀོ་ལྷམ་སོགས་གོན་སོང་། གཟའ་པ་སངས་ཉིན་སླེབས་ཀྱང་།
ཁོ་ལ་སྲོག་ཆད་བཅད་མ་བྱུང་།
དོན་དངོས་སུ། ཁོ་ཚོས་ལག་བསྟར་བྱེད་ཐུབ་ཀྱིན་མེད། གྲོང་རྡལ་ནང་གི་མི་དག་ལ་
ཆ་བཞག་ན་ད་ལྟའི་བར་རང་མགོ་རང་རྒྱལ་བྱས་ནས་ཡོང་བ་ཡིན་པས། དམག་མི་ཚོའི་
སེམས་ནང་དུའང་ཧྲང་ཞའོ་ཨའོ་ལེ་ལོ་ཡ་ནུའོ་པུའུ་ཨེན་ཏིའེ་ཡར་སྲོག་ཆད་བཅད་ཚེ།
མ་ཁུང་ཏོ་ལྟ་ཅི་འདམ་གཞོང་ཆེ་བའི་ས་ཁུལ་ཡོངས་ལའང་གཞི་རྒྱ་ཆེ་བའི་ཆབ་སྲིད་ཀྱི་
མཇུག་འབྲས་སློང་ངེས་པར་བརྟེན། ཁོ་ཚོས་ཞིང་ཆེན་གྱི་སྲིད་གཞུང་ལ་ཡར་ཞུ་མི་བྱེད་
ཀ་མེད་བྱུང་། གཟའ་སྤེན་པའི་དགོང་མོར་ཆོག་མཆན་ལ་བསྒུགས་པའི་མཚུངས་སུ། ཧྲང་
ཝེ་ལུའོ་ཀོ་ཁར་ཉི་སའེ་ལའོ་དང་དམག་དཔོན་འགའ་ཞིག་ཁ་ཐ་ལི་ནུའོ་ཡི་ཚོང་ཁང་ནང་
ཕྱིན་པར། བཙན་སྐུལ་འོག་ཏུ་གཞི་ནས་བུད་མེད་ཅིག་གིས་ཁོ་དང་མཉམ་པོར་ཉལ་རྒྱུ་
དང་དུ་བླངས། “མི་སུ་ཡིན་ཡང་འཆི་ལ་ཉེ་བའི་མི་ཞིག་དང་ཉལ་མི་འདོད།” མོས་དེ་ལྟར་
ཁོ་ལ་ཁས་བླངས། “མི་སུས་ཀྱང་དོན་འདི་ཅི་ཞིག་ཡིན་པ་ཤེས་ཀྱིན་མེད། ཡིན་ནའང་
ཚང་མས་ཧྲང་ཞའོ་ཨའེ་ལེ་ལི་ཡ་ནུའོ་པུའུ་ཨེན་ཏིའེ་ཡ་གསོད་པའི་དམག་དཔོན་དེ་
གསོད་རྒྱུ་རེད་ཅེས་སྨྲ་བཞིན་མཆི། དེའི་གྲས་སུ་སྲོག་གཅོད་རུ་ཁག་གི་དམག་མིའང་འདུ།
གཅིག་གི་འཕྲོར་གཅིག་མཐུད་ནས་མེད་པར་བཟོས་འགྲོ། ས་མཐའ་གང་ཞིག་ཏུ་བྲོས་ཀྱང་
ཐར་ས་མེད།” ཧྲང་ཝེ་ལུའོ་ཀོ་ཁར་ཉི་སའེ་ལུའོ་ཡིས་དེ་ལྟར་དམག་དཔོན་གཞན་དག་
ལ་བརྗོད་པར། དེ་ཚོས་ཀྱང་རང་རང་གི་གོང་རིམ་དཔོན་པོ་ལ་ལབ་སོང་། གཟའ་ཉི་མའི་
ཉིན། མི་སུས་ཀྱང་མངོན་གསལ་དུ་ཕྱིར་སྒྲོག་མ་བྱས་པ་དང་། ཡང་དམག་དོན་གྱི་སྦྱོར་བ་
ཡིས་ཉིན་འདི་དག་རིང་གི་འཇིགས་དངངས་ཆེ་བའི་ལྷིང་འཇགས་དེ་དཀྲོགས་མ་སོང་
ནའང་། གྲོང་རྡལ་ནང་གི་མི་ཚང་མས་དམག་དཔོན་དག་གིས་ཁ་གཡོར་ས་ཇི་སྙེད་བཙལ་
ཏེ་སྲོག་གཅོད་ཀྱི་འགན་ཁུར་དེར་གཡོལ་བཞིན་པ་རྟོགས། གཟའ་ཟླ་བའི་ཉིན་ལ། ཡིག་
སྐྱེལ་པས་གཞི་ནས་བཀའ་ཡིག་ངོ་མ་དེ་ཁྱེར་ནས་བུད་ཡོང་། དེ་རུ “མེ་མདས་གསོད་རྒྱུ་
ཉིད་ཆུ་ཚོད་ཉེར་བཞིའི་ནང་ངེས་པར་ལག་བསྟར་བྱ་དགོས” ཞེས་བྲིས་འདུག ཉིན་
དེའི་དགོང་མོར། དམག་དཔོན་ཚོས་སོ་སོའི་མིང་བྲིས་ཟིན་པའི་ཤོག་བྱང་ཞྭ་མོ་ཞིག་གི་
འོག་ཏུ་བཞག་བྱུང་བར། ཡ་ང་བའི་ལས་དབང་གིས་ཧྲང་ཝེ་ལུའོ་ཀོ་ཁར་ཉི་སའེ་ལུའོ་ལ་
རྒྱན་དེ་བབས། “ལས་ངན་པར་གཞའ་ཡང་མི་ནུས་པར་འདུག” ཁོའི་སེམས་ནང་སྡུག་
ཆུ་འཁྱིལ་ཞོར་དེ་སྐད་སྨྲས་རྗེས། ཡང “ང་སྐྱེ་བའི་དུས་ནས་ལས་བསམ་སར་མི་འགྲོ་ལ།
འཆི་བའི་སྐབས་སུའང་ལས་མི་བཟང” ཞེས་ལབ་སོང་། ཞོགས་པའི་ཆུ་ཚོད་ལྔ་ཡི་སྟེང་།
ཁོས་རྒྱན་འཕངས་ནས་སྲོག་གཅོད་རུ་ཁག་བདམས་ཐོན་བྱུང་རྗེས་ལྷས་རའི་ནང་གྲལ་
སྒྲིག་ཏུ་བཅུག་པ་དང་། མཐུད་དེ་ངག་ཚིག་གཅིག་གིས་གསད་བྱ་བཙོན་མ་གཉིད་ལས་
བསླངས་ཤིང་། ཁོ་ལ་རང་གི་ལས་དབང་གི་སྔོན་བརྡ་གཏོང་བ་དང་ཡང་དག་མཚུངས།
“ལམ་ལ་ཆས་ཤིག པུའུ་ཨེན་ཏིའེ་ཡ།” ཁོས་ཁོ་ལ “ད་ནི་དུས་ཚོད་སླེབས་ཟིན
ཅེས་བརྗོད།
“མ་གཞི་དེ་སྟོན་པ་ཡིན་ནམ།” ཧྲང་ཞའོ་ཡིས “ངས་རྨི་ལམ་ནང་དུ་སྲིན་ཐོར་
བརྡོལ་བ་མཐོང་སོང” ཞེས་ལན་ལྡོན་འོང་།
ལི་པེ་ཁ“པུའུ་ཨེན་ཏིའེ་ཡས་ཨའོ་ལེ་ལི་ཡ་ནུའོ་གསོད་རྒྱུ་ཡིན་ཚུལ་ཐོས་པར་བརྟེན།
ཞོགས་པའི་དུས་ཚོད་གསུམ་པའི་སྟེང་ནས་མལ་ལས་ལྡང་། མོ་ཉལ་ཁང་ནང་འདུག་པར།
ཕྱེད་ཙམ་ཕྱེ་ནས་བཞག་ཡོད་པའི་སྒེའུ་ཁུང་བརྒྱུད་དེ་དུར་སའི་ཕྱོགས་ཀྱི་རྩིག་པར་བལྟས་
ཙ་ན། འཕོངས་ཞབས་ཀྱི་མལ་ཁྲི་དང་བཅས་པ་ནི་ཧོ་སའེ་ཨེར་ཁ་ཏིའེ་ཨའོ་ཡི་སྔུར་སྒྲའི་
ཁྲོད་བར་མེད་དུ་འདར་གྱིན་གདའ། གཟའ་འཁོར་གཅིག་གི་དུས་ཡུན་རྐྱང་རྐྱང་ནང་།
མོ་ནི་འདི་ལྟར་མུན་ནག་ཁྲོད་བསྒུགས་ནས་བསྡད། སྒུག་ཚུལ་དེ་ནི་སྔོན་ཆད་ཕི་ཨའེ་ཐེ་
ལུའོ་ཁོ་ལིའེ་སི་ཕི་ཡི་འཕྲིན་ཡིག་ལ་སྒུག་པ་དང་རྣམ་དབྱེར་མ་མཆིས། “ཁོ་གནས་འདི་
གར་གསོད་མི་སྲིད།” ཧོ་སའེ་ཨེར་ཁ་ཏིའེ་ཨའོ་ཡིས་མོ་ལ་དེ་སྐད་སྨྲས། དེ་ནས་ཡང “ཁོ་
ཚོས་ནམ་གུང་དུ་དམག་སྒར་ནང་ཁོ་བསད་འགྲོ་སྟེ། མཐུད་ནས་གནས་དེ་གར་ས་དོང་
བརྐོས་ནས་དུར་སྦ་བྱེད་ངེས་ལ། དེ་ལྟར་བྱེད་དོན་ཡང་སུ་ཞིག་དམར་གསོད་ནང་ཞུགས་
པ་གསང་བའི་ཆེད་དུའོ” ཞེས་ལབ་སོང་། ལི་པེ་ཁས་མུ་མཐུད་དུ་བསྒུགས་ནས་བསྡད།
མོས “ཁོ་ཚོ་དེ་འདྲའི་དམུན་པོ་ཡིན་པས། འདི་ག་རུ་དམར་གསོད་བྱེད་ངེས་རེད” ཅེས་
སྨྲ་བར་བྱེད། མོ་ནི་ཚུལ་དེར་ཡིད་ཆེས་ཀྱིས་ཁེངས་པར་མ་ཟད། སྒོ་མོ་ཕྱེ་སྟེ་ལག་པ་
བཀྱགས་ནས་གྱེས་བརྡ་སྟོན་སྟངས་ལའང་སྔ་མོ་ནས་བསམ་བློ་བཏང་ཚར། “དམག་མི་
སྐྲག་ཤོར་དེ་དྲུག་པོས་སྲང་ལམ་བརྒྱུད་ནས་ཁོ་དེད་དེ་ཡོང་མི་ཐུབ།” ཧོ་སའེ་ཨེར་ཁ་ཏིའེ་
ཨའོ་ཡིས་རང་གི་ལྟ་ཚུལ་མཁྲེགས་འཛིན་དང་བཅས “ཁོ་ཚོས་གྲོང་རྡལ་གྱི་མིས་ཅི་ཡང་
ལས་སྲིད་པ་ཤེས་ནས་ཡོད” ཟེར། ཁྱོ་གས་དེ་ལྟར་གནས་ལུགས་དང་ལྡན་པར་བརྗོད་སོང་
ནའང་། ལི་པེ་ཁ་ཡིས་སྔར་ལྟར་སྒེའུ་ཁུང་ཁ་བསྲུངས་ནས་བསྡད་དོ། །
“ཁྱོད་ཀྱིས་ལྟོས་སྡོད་དང་། ཁོ་ཚོ་ནི་དེ་འདྲའི་དམུན་པོ་ཡིན་ངེས།” མོས་དེ་ལྟར་
བཤད་བྱུང་།
གཟའ་མིག་དམར་གྱི་ནངས་སྔ་མོའི་ཆུ་ཚོད་ལྔ་པའི་སྟེང་། ཧོ་སའེ་ཨེར་ཁ་ཏིའེ་ཨའོ་
ཡིས་ཚིག་ཇ་འཐུངས་རྗེས་ཁྱི་དག་ཕྱི་རུ་བཏང་སོང་། བར་དེར་ལི་པེ་ཁ་ཡིས་སྒེའུ་ཁུང་
གཏན་འཕྲལ། ཤེད་ཤུགས་དང་བཅས་མལ་ཁྲི་སྡོམ་ཙམ་བྱས་པར་ཅུང་མིན་ལ་ཐང་ལ་
འགྱེལ་སོང་། “ཁོ་ཚོས་ཁོ་དེད་ནས་བུད་ཡོང་ཐལ།” མོས་དངན་པ་རིང་བོ་ཞིག་ཕྱུང་རྗེས་
སུ “ཁོ་ནི་ཅི་འདྲའི་གཟི་དཔལ་དང་ལྡན་པ་ལ” ཟེར། ཧོ་སའེ་ཨེར་ཁ་ཏིའེ་ཨའོ་ཡིས་
ཀྱང་སྒེའུ་ཁུང་ཕྱི་རོལ་ཏུ་བལྟས་ཚེ་ཁོ་མཐོང་སོང་། ལོ་ན་གཞོན་དུས་གོན་མྱོང་བའི་རྐང་
སྣམ་དེ་གོན་ཡོད་ཙ་ན། ཞོགས་པའི་དཀར་འོད་ཀློང་དུ་འདར་སིག་རྒྱག་གིན་འདུག ཁོས་
ནི་རྒྱབ་གྱང་ལ་གཏད་དེ་བདེ་བར་ལངས་སོང་ལ། ལག་པ་གཉིས་ཀ་རྐེད་པའི་མཚམས་སུ་
བརྟེན་ནས་ཡོད། རྒྱུ་མཚན་ནི་མཆན་འོག་གི་འབར་ལ་ཉེ་བའི་སྲིན་ཐོར་ཀོར་མས་ཁོ་ལ་
མཚོན་ན་ལག་ཟུང་ཕབ་ས་མི་འགྲོ་བར་བཏང་འདུག “བསྲན་ཞིང་བསྲན་པ་ནི།” ཧྲང་
ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་བར་མེད་དུ “བསྲན་ཞིང་བསྲན་པའི་མཐར་
སྐྲག་ཤོར་འདི་དྲུག་པོས་རང་ཉིད་མེད་པར་གཏོང་བ་ལ། ཁྱོད་ཀྱིས་ལས་ཅི་ཡང་སྤེལ་མི་
ཐུབ་བམ” ཞེས་ཟློ་བར་བྱེད། ཁོས་དེ་ལྟར་ཡང་དང་བསྐྱར་དུ་ཟློ་བཞིན་པར། ཕར་བལྟས་
ཚེ་མནན་ཡང་མི་ནོན་པའི་ཚད་ལ་སླེབས་འདུག ཧྲང་ཝེ་ལུའོ་ཀོ“ཁར་ཉི་སའེ་ལུའོ་ཡིས་
ཁོས་གསོལ་འདེབས་བྱེད་བཞིན་འདུག་སྙམ་པས་སེམས་པར་གཡོ་སྐྱོམ་ཐེབས་པ་བྱུང་།
སྲོག་གཅོད་རུ་ཁག་གིས་མེ་མདའི་ཁ་ཁོར་གཏད་པའི་དུས་སྐབས་སུ། ཁོང་ཁྲོ་དྲག་པོ་ནི་
དེའི་མུར་འབྱར་བག་ཅན་གྱི་དངོས་པོ་རུ་གྱུར་པ་ལ། ཁོའི་སྨྲ་ལྕེ་སྦྲིད་པ་དང་མཉམ་པོར་
མིག་ཟུང་བཙུམས་སུ་བཅུག་སོང་། སྐད་ཅིག་མ་དེའི་ནང་སྐྱ་རེངས་ཀྱི་འོད་དཀར་ནི་གློ་
བུར་ཡལ་བ་དང་སྦྲགས་ཏེ། ཁོས་ཡང་བསྐྱར་ཆུང་དུས་སུ་དོར་ཐུང་གོན་ཞིང་གོང་དཀྲིས་
བརྒྱབ་པའི་རང་ཉིད་མཐོང་སོང་ལ། དུས་མཚུངས་སུ་ཨ་ཕས་ཉི་འོད་ཤིན་ཏུ་གསལ་བའི་
ཕྱི་དྲོ་ཞིག་ལ་ཁོ་ཁྲིད་ནས་རས་གུར་ནང་ཕྱིན་དུས་སུ་མཐོང་བའི་འཁྱགས་རྡོག་དེའང་
རིག་བྱུང་། ཁོས་འབོད་སྐད་ཅིག་སྒྲོག་པ་གོ་བའི་ཚེ་ན། དེ་ནི་ཆེས་མཐའ་མཇུག་གི་སྲོག་
གཅོད་བཀའ་མངགས་ཡིན་པར་སྙམ་སོང་། ཁོས་མཚར་ཉམས་དང་བཅས་འདར་སིག་
རྒྱག་ཞོར་མིག་ཟུང་ཕྱེ་ནས། མདེའུ་ཡི་དཀར་ཞིང་ཚ་བའི་ཤུལ་རྗེས་དེ་བསུ་བར་སྟ་གོན་
བྱས་པར། མིག་ལམ་དུ་ཧྲང་ཝེ་ལུའོ་ཀོ་ཁར་ཉི་སའེ་ལུའོ་ཡིས་ལག་ཟུང་མཐོན་པོར་
བཀྱགས་འདུག་པ་ཤར། ཧོ་སའེ་ཨེར་ཁ་ཏིའེ་ཨའོ་ནི་སྲང་ལམ་བརྒྱུད་ནས་བུད་ཡོང་ལ།
ལག་ཏུ་འཇིགས་སུ་རུང་བའི་རྔོན་མདའ་ཐོགས་ནས་དེ་མ་ཐག་ཏུ་རྒྱག་ངེས་ཀྱི་གྲ་སྒྲིག་
ཡོངས་སུ་ཚགས་ནས་ཡོད།
“མེ་མདས་མི་རྒྱག་པར་ཞུ།” ཧྲང་ཝེ་ཡིས་ཧོ་སའེ་ཨེར་ཁ་ཏིའེ་ཨའོ་ལ “ཁྱེད་ནི་
དཀོན་མཆོག་གིས་མངགས་ཡོང་བ་དེ་ཡིན་ཐག་ཆོད་རེད” ཅེས་བརྗོད་བྱུང་།
དུས་དེ་ནས་བཟུང་། དམག་འཁྲུག་ཅིག་ཡང་བསྐྱར་ལང་མགོ་བརྩམས། ཧྲང་ཝེ་ལུའོ་
ཀོ་ཁར་ཉི་སའེ་ལུའོ་ཡིས་ལག་འོག་གི་དམག་མི་དྲུག་པོ་ཁྲིད་ཐོག ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡ་དང་མཉམ་པོར་ལི་ཨའོ་ཨ་ཁྲ་རུ་འགྲོ་རྒྱུ་ཐག་བཅད་ཅིང་། འགྲོ་
དོན་ནི་གནས་དེ་གར་སྲོག་ཁྲིམས་བཅད་ཟིན་པའི་གསར་བརྗེ་དམག་གི་དམག་དཔོན་
ཆེན་པོ་ཝེ་ཏུའོ་ལི་ཨའོ’མེ་ཏིའེ་ན་སྐྱོབ་ཆེད་ཡིན། ཁོ་ཚོས་དུས་ཚོད་བསྟུང་སླད། སྔོན་དུ་
དེང་ཐོག་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་མ་ཁུང་ཏོ་གསར་གཏོད་བྱེད་དུས་
བརྒྱུད་མྱོང་བའི་ལམ་བུ་དེ་ནས་རི་ཁུལ་དུ་འགྲོ་བསམ་ཡང་། གཟའ་འཁོར་གཅིག་ཀྱང་མ་
འགོར་བར་དེ་ནི་ལག་ལེན་དུ་བསྟར་དཀའ་བའི་སྦྱོར་བ་ཞིག་ཡིན་པ་ཐག་གིས་ཆོད། དེ་
བས་ཁོ་ཚོ་ནི་གཞན་དབང་དུ་གྱུར་པས་ཉེན་ཁ་ཆེ་བའི་རི་མགོར་འཐེན་པའི་ལམ་དེར་
མི་ཞུགས་ཐབས་མེད་བྱུང་བ་དང་། ལུས་སྟེང་གི་དྲག་ཆས་ནི་སྲོག་གཅོད་རུ་ཁག་ལ་བྱིན་
པའི་མེ་མདའ་དང་མདེའུ་རྣམས་ལས་ཅི་ཡང་མ་ཁྱེར། ཁོ་ཚོས་ནམ་རྒྱུན་གྲོང་སྡེ་དང་གྲོང་
རྡལ་གྱི་མཐའ་རུ་དམག་གུར་འབུབ་པར་བྱེད་ཅིང་། ཡང་མི་མངགས་ཏེ་གཞན་ཆས་སུ་
ལེགས་པོར་བརྫུས་འཕྲལ། གསེར་ཉ་ཆུང་ཆུང་ལག་ནང་ཐོགས་ཏེ་ཉིན་དཀར་གྲོང་སྡེ་ནང་
ཕྱིན་ནས་དེ་གར་གབ་སྦས་སུ་བདོག་པའི་རང་དབང་ཏང་གི་མི་ཚོར་འབྲེལ་གཏུགས་ཅི་
ཐུབ་མཛད། ཕྱི་ཉིན་སྔ་མོར་མི་དེ་དག་གིས་ཀྱང་རི་དྭགས་གཤོར་བར་ཁ་གཡར་ནས་ཡུལ་
དང་བྲལ་རྗེས་ཕྱིར་མི་ལྡོག་པ་ཡིན། དེ་ཡང་ཁོ་ཚོས་རི་སྒང་ཞིག་གི་ཀླད་དུ་ལི་ཨའོ་ཨ་
ཁྲ་རྒྱང་རིང་ནས་མཐོང་བའི་སྐབས་དེར། དམག་དཔོན་ཆེན་པོ་ཝེ་ཏུའོ་ལི་ཨའོ་མེ་ཏའེ་
ན་མཆོག་ལ་སྲོག་ཆད་བཅད་ཚར་འདུག ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་
ཡའི་ཞབས་འབྲང་གི་མི་ཀུན་པོས་ཁོང་ཉིད་ཅ་ལེ་པི་མཚོའི་འགྲམ་ངོགས་ཀྱི་གསར་བརྗེ་
དམག་གི་དམག་སྤྱི་ཆེན་པོར་བསྐོས་པར་མ་ཟད། དམག་སྤྱི་ཆེན་པོའི་ཐོབ་ཐང་ཡང་བྱིན་
མོད། ཁོས་གོ་ས་དེ་དང་ལེན་བྱེད་པ་ལས་ཐོབ་ཐང་མ་བླངས་ལ། ཡང་རྙིང་ཞེན་ཏང་གི་
སྲིད་དབང་མགོ་རྟིང་མ་བསློགས་བར་དུ་ཐོབ་ཐང་མི་འགྱུར་རྒྱུའི་གཡར་དམ་བཅས་སོང་།
ཟླ་གསུམ་གྱི་རྗེས་སུ། ཁོ་ཚོས་མི་སྟོང་གཅིག་ལྷག་ཡོད་པའི་དྲག་དཔུང་ཞིག་རྩ་འཛུགས་
ཐུབ་པ་བྱུང་ནའང་། ཅང་མ་འགོར་བར་གཞན་གྱིས་ཕམ་ཉེས་སུ་བཏང་བས། ཤུལ་ལུས་
མཐའ་དག་ཤར་ཕྱོགས་ཀྱི་རྒྱལ་མཚམས་སུ་བྲོས། འཕྲིན་གསར་རྗེས་མ་ཡོང་དུས་སུ། ཁོ་
ཚོ་ནི་ཨན་ཏེ་ལེ་སི་གླིང་ཚོམ་དང་གྱེས་ནས་པེ་ལ་ཅའོ་རུ་སྐམ་སར་བུད། སྲིད་གཞུང་གི་
་བསྒྲགས་ཤིག་གློག་ཡིག་བརྒྱུད་དེ་རྒྱལ་ཡོངས་སུ་ཁྱབ་པ་ལ། སྤྲོ་སེམས་ཆེན་པོས་ཧྲང་
ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་འདས་པའི་གཏམ་ཉིད་སྒྲོག་གིན་འདུག ཡིན་
ནའང་ཉིན་གཉིས་ཀྱི་རྗེས་སུ། གློག་འཕྲིན་གཞན་ཞིག་ནི་འཕྲིན་ཡིག་སྔ་མའི་འཕྲོ་རླབས
དང་འབྲེལ་ཏེ། ལྷོ་ཕྱོགས་ཀྱི་བདེ་ཐང་དུ་འོས་ལངས་ཆེན་པོ་བྱུང་ཚུལ་བསྒྲགས་འོངས་
པས། ཧྲང་ཞའོ་ཨའོ་ལེ་ལི་ཡ་ནུའོ“པུའུ་ཨེན་ཏིའེ་ཡ་ནི་ས་ཕྱོགས་གང་དུའང་ཡོད་པའི་ལྷ་
སྒྲུང་དེ་མངོན་པར་གྱུར། ཕན་ཚུན་འགལ་བ་ལྟག་སྤྲོད་ཡིན་པའི་འཕྲིན་གསར་དེ་གཉིས་
མཉམ་གཅིག་ཏུ་བྱུང་བར་བརྟེན། འགའ་རེས་ཁོས་པི་ཡ་ནུའུ་ཨའེ་ཝ་རུ་རྒྱལ་ཁ་བླངས་
པར་བརྗོད་ལ། ཡང་སྐོར་ཞིག་གིས་ཁོ་ནི་ཀྭ་ཁ་མ་ཡ་ལེ་རུ་ཕམ་པར་སྨྲ། ཡང་ལ་ཤས་ཀྱིས་
མའོ་ཏིའེ་ལུང་གི་དབྱིན་ཏི་ཨན་པས་ཁོ་གསོན་པོར་ཟོས་པར་བཤད། ཡང་རེ་འགས་ཁོ་ནི་
འདམ་གཞོང་ཆེ་བའི་ཁུལ་གྱི་གྲོང་རྡལ་ཆུང་བ་ཞིག་ཏུ་འདས་ཟིན་ཚུལ་ལབ་ཀྱིན་གདའ།
ད་དུང་ཁོས་ཝུའུ་ལུའུ་སྨི་ཏ་རུ་འོས་ལངས་བྱས་ཚུལ་བརྗོད་མཁན་ཡང་འདུག རང་
དབང་ཏང་གི་མགོ་ཁྲིད་པ་ནི་དེའི་དུས་རྒྱལ་ཚོགས་ཀྱི་གདན་ཐོབ་ལེན་པའི་གྲོས་མོལ་ལ་
བྲེལ་བཞིན་པས། ཁོ་ནི་ཉེན་སྐྱེད་རིང་ལུགས་པ་ཡིན་ཚུལ་བསྒྲགས་སོང་སྟེ། དེ་ཡིས་རང་
གི་ཏང་ཁག་གི་ལངས་ཕྱོགས་ཀྱི་འཐུས་ཚབ་བྱེད་མི་ཐུབ་ཚུལ་སྨྲ་བར་བྱེད་ཅིང་། ཡང་
རྒྱལ་དམངས་སྲིད་གཞུང་གིས་ཁོ་ནི་ཇག་ཚོགས་ཀྱི་རིགས་སུ་བགྲང་བར། པི་སུའོ་སྟོང་
ལྔ་དགའ་རྟགས་སུ་བྱིན་ནས་ཁོའི་མགོ་བོ་ཉོ་རྒྱུ་ཡིན་ཚུལ་བཤད་པར་མངོན། རེབ་བཅུ་
དྲུག་པ་ཕམ་ཁ་བྱུང་བ་བརྒྱུད། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་དྲག་ཆས་
ལེགས་པོ་སྤྲས་པའི་ཡུལ་མི་ཚོའི་སྣེ་ཁྲིད་དེ་ཀྭ་ཞི་ལ་ནས་རྡོག་ཐོན་བྱུང་བ་ལ། ལི་ཨའོ་
ཨ་ཁྲ་སྲུང་མཁན་གྱི་དམག་མི་དག་རྨི་ལམ་ལས་ཧར་སད་བྱུང་བ་དང་འབྲེལ་ཏེ་མཁར་
བསྐྱུར་ནས་ཕྱོགས་གཞན་དུ་བྲོས། ཁོས་ནི་གནས་དེ་ག་རང་དུ་སྤྱི་ཁྱབ་བཀོད་འདོམས་
ཁང་བཙུགས་ཏེ་སྲིད་གཞུང་ལ་ཕྱོགས་ཡོངས་ནས་དམག་འཁྲུག་རྒྱག་རྒྱུའི་བཀའ་ཡིག་
བསྒྲགས། སྲིད་གཞུང་ཕྱོགས་སུ་ཁོར་འབྱོར་བའི་གསལ་བསྒྲགས་ཐོག་མ་དེའི་ནང་དོན་
ནི། ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་གསོད་རྒྱུ་ཡིན་པའི་འཇིགས་སྐུལ་ཞིང་། དུས་ཚོད་
ཞེ་བརྒྱད་ཀྱི་ནང་དུ་ཁོས་མངའ་འོག་གི་མི་དག་ཁྲིད་ནས་ཤར་ཕྱོགས་ཀྱི་མཐའ་མཚམས་
སུ་མ་སོང་ན་ལག་བསྟར་བྱེད་རྒྱུའོ། །ལུའོ་ཀོ.ཁར་ཉི་སའེ་ལུའོ་ནི་བར་དེར་ཁོ་ཚོ་སྡོད་སའི་
གནས་དེའི་འགན་འཛིན་པ་ཡིན་ལ། དེས་སེམས་ཕམ་པའི་ངང་དུ་གློག་ཡིག་ཁོའི་མདུན་
སར་བསྐྱལ་དུས། བློ་ཡུལ་ལས་འགོངས་པ་ནི་ཁོས་བལྟས་རྗེས་སྤྲོ་བ་རབ་ཏུ་འཕེལ།
“ཆེས་བཟང་སོང་།” ཁོས “ང་ཚོ་མ་ཁུང་ཏོ་ལ་གློག་ཡིག་ཡོད་སོང་བ་རེད” ཅེས་
སྐད་ཤུགས་ཆེན་པོས་སྨྲས།
ཁོས་ལན་ཚིག་ནི་དེ་འདྲའི་ཚིག་ཐག་ཆོད་པ་ཞིག་རེད། མ་འོངས་པའི་ཟླ་བ་གསུམ་
གྱི་ནང་སྤྱི་ཁྱབ་བཀོད་འདོམས་ཁང་མ་ཁུང་ཏོ་རུ་གཟུག་རྒྱུ་ཡིན། སྐབས་དེར་གསོན་པོར་
བདོག་པའི་ཧྲང་ཞའོ་ཧོ་ལི་ནེ་ལེ་ཏོ‘མར་ཁོ་སི་མཐོང་མ་ཐུབ་ཚེ། ཁོས་ཁྲིམས་གཅོད་སོགས་
ཀྱི་གོ་རིམ་ཅི་ཡང་མི་བརྒྱུད་པར། མགོ་བཏགས་ཟིན་པའི་དམག་དཔོན་ཚོ་ནས་མགོ་
བཟུང་སྟེ་མགོ་པ་མཐའ་དག་མེ་མདས་གསད་རྒྱུ་ཡིན་ལ། དམག་འཁྲུག་གི་མཇུག་རྫོགས་
རག་བར་དུ་དེ་ལྟར་བསྒྲུབ་དགོས་པའི་བཀའ་ཡིག་མངའ་འོག་གི་མི་ཚོར་བསྒྲགས། ཟླ་
གསུམ་གྱི་རྗེས་སུ། ཁོ་ནི་རྒྱལ་ཁའི་ངང་མ་ཁུང་ཏོ་རུ་སླེབས་པ་དང་། དེ་ཡང་འདམ་གཞོང་
ཆེ་བའི་ཁུལ་དུ་འགྲོ་བའི་ལམ་ནང་ཆེས་ཐོག་མར་འཐམ་འཁྱུད་བྱེད་མཁན་ནི་ཧྲང་ཞའོ་
ཧོ་ལི་ནེ་ལེ་ཏོ་མར་ཁོ་སི་རེད།
ཁྱིམ་ནང་ག་ས་གང་དུ་བྱིས་པས་ཁེངས་འདུག ཝུའུ་ཨེར་སུའོ་ལས་བར་དེར་སང་
ཐ་སུའོ་ཧྥེ་ཡ་ཏེ་ལ་པི་ཏ་དང་མོའི་བུ་མོ་ཆེ་བ་ཉར་ལེན་བྱས་པར་མ་ཟད། ཨེར་ཁ་ཏིའེ་
ཨའོ་བསད་ནས་ཟླ་བ་ལྔའི་རྗེས་སུ་སྐྱེས་པའི་བྱིས་པ་མཚེ་མ་དེ་གཉིས་ཀྱང་ཉར་ལེན་བྱས་
སོང་། མོས་ཚེ་འདས་ཀྱི་ཁ་ཆེམས་དེ་དང་ལེན་མ་བྱས་པར། ལེ་མེ་ཏའེ་སི་ཡི་མིང་སྤྱད་
དེ་བུ་མོར་རུས་མིང་བཏགས་པར་མངོན། “འདི་ནི་ད་གཟོད་ཨེར་ཁ་ཏིའེ་ཨའོ་ཡི་བསམ་
ཚུལ་ཡིན་པར་ང་ཡིད་ཆེས་ཡོད།” མོས་འགྲེལ་བཤད་ཀྱི་ཚུལ་དུ “ང་ཚོས་མོར་ཝུའུ་
ཨེར་སུའོ་ལ་ཞེས་འདོགས་མི་རིགས། མིང་འདི་བཏགས་སྣང་བའི་མི་ཡིས་སྡུག་མང་པོ་
མྱོང་བར་འགྱུར” ཟེར། དེར་བརྟེན་མོས་བྱིས་པ་མཚེ་མ་གཉིས་ཀར་ཡང་ཧོ་སའེ་ཨེར་
ཁ་ཏིའེ་ཨའོ་གཉིས་པ་དང་ཨའོ་ལེ་ལི་ཡ་ནུའོ་གཉིས་པ་ཞེས་བཏགས་བྱུང་། ཨ་མཱ་ལན་ཏ་
ཡིས་བྱིས་པ་མཐའ་དག་གསོ་སྐྱོང་བྱས། མོས་ཁང་བའི་ནང་ཤིང་གི་སྟེགས་བུ་ལེགས་པོར་
བསྒྲིགས་རྗེས། ད་དུང་ཁྱིམ་མཚེས་ཀྱི་བྱིས་པ་དག་ཀྱང་དང་ལེན་བྱས་ནས་བྱིས་སྙོར་ཁང་
ཞིག་བཙུགས་སོང་ངོ་། །ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ཕྱིར་སླེབས་པའི་
དུས་སུ། ཤོག་སྦགས་དང་ཆུ་ཚོད་ཀྱི་སྒྲ་དབྱངས་མཉམ་པོར་གྲག་པ་དང་སྦྲགས། བྱིས་པའི་
མཉམ་ལེན་རུ་ཁག་ཅིག་གིས་གླུ་དབྱངས་བླངས་ཏེ་ཁོར་བསུ་མ་བྱས། ལུས་ཀྱི་ཆ་བྱད་སྤོ་
བོ་དང་འདྲ་ཞིང་གཟུགས་བོངས་ཤིན་ཏུ་མཐོ་བའི་ཨའོ་ལེ་ལི་ཡ་ནུའོ་ཧོ་སའེ་ཡིས་གསར་
བརྗེ་དམག་གི་དམག་ལྭ་གོན་ཏེ་ཁོ་ལ་དམག་མིའི་གུས་འདུད་ཕུལ་པར་མངོན།
དེ་ཡང་འཕྲིན་གསར་ཡོད་ཚད་བཟང་བའི་ངེས་པ་མེད་དེ། ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡ་ཕྱིར་བྲོས་ནས་ལོ་གཅིག་འགོར་རྗེས་སུ། ཧོ་སའེ་ཨེར་ཁ་ཏིའེ་
ཨའོ་དང་ལི་པེ་ཁ་གཉིས་ཨེར་ཁ་ཏིའེ་ཨའོ་ཡིས་བསྐྲུན་པའི་ཁང་བ་དེའི་ནང་སྤར། ཁོས་
མི་གསོད་པའི་ལས་དེ་བཀག་ཚུལ་ནི་མི་སུ་ཞིག་གིས་ཀྱང་མི་ཤེས། ཁྱིམ་ཚང་གསར་བ་
ནི་ཐང་ཆེན་གྱི་ཆེས་ལེགས་པའི་གྲུ་ཟུར་ཞིག་ཏུ་བདོག་པ་དང་། པ་དན་ཁམ་སྡོང་དེའི་
གྲིབ་བསིལ་ནང་དུ་ཁེལ་ནས་ཡོད་ཅིང་། སྡོང་བོའི་རྩེ་རུ་ནམ་འཛིན་བྱ་ཡིས་ཚང་གསུམ་
བཟོས་འདུག སྒོ་ཆེན་གཅིག་པུ་ལས་ཕྱོགས་མགྲོན་བསུ་སྐྱེལ་བྱེད་ཅིང་། སྒེའུ་ཁུང་བཞི་
པོ་ལས་ཉི་འོད་ནང་འདྲེན་བགྱི། ཁོ་ཚོས་དེ་འདྲའི་ཁང་བ་ཞིག་ནང་མགྲོན་པོར་བཟང་
བའི་ཁྱིམ་གཞིས་གསར་བ་བཟོས། ལི་པེ་ཁ་ཡི་སྔོན་གྱི་གྲོགས་མོ་སྟེ། མའོ་སི་ཁོ་ཐེ་ཚང་གི་
ད་དུང་གནས་ལ་མ་ཕྱིན་པའི་བུ་མོ་བཞི་ཐེ་བའི་བུད་མེད་ཚོ་དང་། སླར་ཡང་མཉམ་དུ་
འཛོམས་ནས་རི་མོ་དྲུབ་ལ། ཚུལ་དེ་ནི་ལོ་ངོ་དུ་མའི་སྔོན་གྱི་སྟོན་ཁའི་མངར་འབྲས་མེ་
ཏོག་མང་བའི་ཁྱམས་རིང་ནང་དང་གཅིག་པ་གཅིག་རྐྱང་རེད། ཧོ་སའེ་ཨེར་ཁ་ཏིའེ་ཨའོ་
ཡིས་མུ་མཐུད་ནས་འཕྲོགས་ཡོང་བའི་ཞིང་སའི་སྟེང་གི་ཁེ་བཟང་ལེན་པར་བྱེད། ཁོའི་
དབང་ཆ་ཇི་སྙེད་པོར་རྙིང་ཞེན་ཏང་གི་སྲིད་གཞུང་ནས་ཁས་ལེན་ཐོབ་ཟིན། ཉིན་རེའི་
ཕྱི་དྲོའི་མཚམས་སུ་ཁོ་ནི་རྟ་ཕོར་བཅིབས་ནས་ཕྱིར་ཡོང་བཞིན་པ་མཐོང་འགྱུར་ཏེ། རི་
དྭགས་གཤོར་སྤྱད་ཀྱི་མེ་མདའ་ཁ་གཉིས་ཅན་པོ་ཕྲག་ལ་འཁུར་ཞིང་། རྗེས་སུ་རྔོན་ཁྱི་
ཁྲིད་ཐོག སྒའི་ཕྱི་རུར་རི་བོང་ཞིག་བསྣར་ནས་ཡོད། ཟླ་དགུ་པའི་དུས་ཀྱི་ཉིན་ཞིག་གི་
ཕྱི་དྲོ། དྲག་ཆར་ཞིག་མྱུར་དུ་འབབ་ལ་ཉེ་སྐབས། ཁོ་ནི་ནམ་རྒྱུན་ལས་སྔ་བར་ཁྱིམ་དུ་
ཕྱིར་ལོག་བྱུང་། ཁོ་ནི་ཟ་མ་ཟ་སའི་ཁང་བའི་ནང་ཡོང་སྟེ་ལི་པེ་ཁར་ལག་བརྡ་ཞིག་བཏང་
འཕྲལ། རྔོན་ཁྱི་ལྷས་རའི་ནང་བཏགས་ཤིང་། མཐུད་ནས་རི་བོང་ཐབ་ཚང་དུ་བཀལ་ཏེ་
རྗེས་སུ་བསྙལ་དགོས་སྙམ། དེ་ནས་ཉལ་ཁང་ནང་ལྭ་བ་སྤོར་དུ་ཕྱིན། ལི་པེ་ཁ་ཡིས་དོན
དག་བྱུང་བའི་རྗེས་སུ་ཁྱོ་བོ་ཉལ་ཁང་ནང་ཡོང་དུས་རང་ཉིད་ཁྲུས་ཁང་དུ་ཡོད་པས་ཏིལ་
ཙམ་ཡང་ཚོར་བ་མ་བྱུང་ཟེར། བཤད་ཚུལ་འདི་ཡིས་མི་སུ་ལའང་ཡིད་ཆེས་སུ་འཇུག་མ་
ཐུབ་པ་དང་། ཡང་དེ་ལས་ལྷག་ཅིང་ཡིད་ཆེས་ཕེར་བའི་བཤད་སྒྲོས་གཞན་ཡང་རྙེད་མ་
སོང་། གཞན་དུ་ལི་པེ་ཁ་ལ་ནི་རང་གིར་བདེ་སྐྱིད་སྟེར་ནུས་ཀྱི་སྐྱེས་པ་དེ་གསོད་པའི་ཀུན་
སློང་ཅི་ཡོད་སུས་ཀྱང་མི་རྙེད། ཚུལ་དེ་ནི་མ་ཁུང་ཏོ་རུ་མཐིལ་བརྟོལ་མ་ཐུབ་པའི་གབ་
ཚིག་ཉག་གཅིག་ཏུ་གྱུར་པ་ཡིན། ཧོ་སའེ་ཨེར་ཁ་ཏིའེ་ཨའོ་ཡིས་ཉལ་ཁང་གི་སྒོ་མོ་གཏན་
མ་ཐག མེ་མདའི་སྒྲ་ཞིག་གིས་ཁང་བ་ཧྲིལ་པོ་སྒུལ་བར་བྱས་སོང་། ཁྲག་གི་ཐིག་སྐུད་
ཅིག་སྒོའི་ཞབས་ནས་མགྲོན་ཁང་བརྒྱུད་དེ་སྲང་བར་དུ་བཞུར་ལ། དེ་ནས་ངོས་མི་སྙོམས་
པའི་ལམ་ཕྲན་དེད་དེ་མདུན་དུ་ཕྱིན་པར། ཐེམ་སྐས་ལས་མར་བབས་ཤིང་མཐུད་ནས་ལམ་
གྱི་སྒྲོམ་སྐྱོར་ལ་འགོས་འཕྲལ། ཐུར་ཁེ་པ་སྡོད་སའི་སྲང་ཆེན་དེར་གཡོལ་རྗེས། གཡས་
སུ་དཀྱོགས་ཤིང་གཡོན་དུ་བཀུགས་ཏེ་ཏུའུ་དགུ་བཅུ་རེ་དཀྱོགས་ནས་ཐད་ཀར་པུའུ་ཨེན་
ཏིའེ་ཡ་ཚང་གི་སྒོ་ཁར་སླེབས། དེ་གར་ཡང་འཕྲོད་མོར་གཏན་པའི་སྒོ་ཆེན་གྱི་ཞབས་ནས་
འཛུལ་ཞིང་། རྩིག་རྟིང་ལ་ཉེ་ཅི་ཐུབ་ཀྱིས་མགྲོན་ཁང་དུ་འགྲོ་བ་ལས་ས་གདན་མ་བརྫད་
པར་ཁང་བ་གཞན་ཞིག་བརྒྱུད་རྗེས། ཟླུམ་གོར་ཕྱེད་མའི་རི་མོ་ཆེ་བ་ཞིག་བྲིས་ཏེ་གསོལ་
ཅོག་ལ་གཡོལ་བ་དང་། མཐུད་ནས་ཀྱང་སྟོན་ཁའི་མངར་འབྲས་མེ་ཏོག་གི་ཁྱམས་རིང་དུ་
གེགས་མེད་སྔོན་དུ་སྐྱོད་ཅིང་། གྲག་འགུལ་བྲལ་བར་ཨའོ་ལེ་ལི་ཡ་ནུའོ་ཧོ་སའེ་ལ་རྩིས་
རིག་འཁྲིད་ཀྱིན་པའི་ཨ་མཱ་ལན་ཏ་སྡོད་སའི་རྐུབ་སྟེགས་ཀྱི་འོག་བརྒྱུད་པར་མོས་ཅི་ཡང་
ཚོར་མ་བྱུང་། དེ་ལྟར་འབྲུ་མཛོད་ཁང་དུ་འཛུལ་མཐར་གཞི་ནས་ཐབ་ཚང་ནང་མངོན་
པར། ཝུའུ་ཨེར་སའོ་ལས་དེ་གར་བྱ་སྒོང་སོ་དྲུག་བཅགས་ནས་སོབ་གོར་བཟོ་བར་གྲ་སྒྲིག་
བྱེད་ཀྱིན་གདའ།
“རྒྱལ་ཡུམ་མས་མཁྱེན།” མོས་དེ་ལྟར་སྐད་བརྒྱབ་སོང་།
ཝུའུ་ཨེར་སའོ་ལས་ཁྲག་བཞུར་ཡོང་བ་དེ་ནས་ཕྱིར་ལྡོག་གིས་འདེད་མགོ་བརྩམས།
འབྲུ་མཛོད་ཁང་ལས་བུད་དེ་སྟོན་ཁའི་མངར་འབྲས་མེ་ཏོག་ཡོད་སའི་ཁྱམས་རིང་བརྒྱུད་
པར། ཨའོ་ལེ་ལི་ཡ་ནུའོ་ཧོ་སའེ་ཡིས་དེ་གར་གསུམ་ཁར་གསུམ་བསྣན་པས་དྲུག་དང་
གསུམ་ཁར་དྲུག་བསྣན་པས་དགུ་ཞེས་གྲངས་ཀ་སྣོན་ཚུལ་བློ་ལ་སྐྱོར་བཞིན་པ་མཐོང་།
དེ་ནས་གསོལ་ཁང་སོགས་ཁང་བ་རེ་རེ་བརྒལ་ཏེ་ཐད་ཀར་རྒྱ་སྲང་དུ་སླེབས། གནས་
དེར་ཐོག་མར་གཡས་སུ་དཀྱོགས་ཤིང་དེ་ནས་གཡོན་དུ་བཀུགས་ཚེ་གཞི་ནས་ཐུར་ཁེ་པ་
དག་སྡོད་སའི་སྲང་ཆེན་ལ་གཏུགས། མི་མང་སར་མཉམ་བཞག་དུས་རང་གིས་ད་དུང་
སོབ་གོར་སྲེག་དུས་གོན་ངེས་ཀྱི་སྨད་གཡོགས་དང་འདྲུད་ལྷམ་གོན་འདུག་པ་ཚོར། མོས་
ཚུལ་དེ་ཤེས་ཀྱང་ཁ་ཡ་མ་བྱས་པར་ཐང་ཆེན་གྱི་མཐའ་རུ་ཡོང་འཕྲལ། སྔོན་ཆད་འགྲོ་མ་
མྱོང་བའི་དུད་ཚང་ཞིག་ཏུ་འཛུལ། ཉལ་ཁང་གི་སྒོ་མོ་ཕྱེ་མ་ཐག ཕྱི་རུ་མཆེད་ཡོང་བའི་
མེ་རྫས་བསྲེགས་པའི་དྲི་ངན་གྱིས་ཅུང་མིན་ན་མོའི་བློ་སྦུག་འགག་ལད་བྱས། དེ་འདྲའི
ཁོར་ཡུག་ཆུང་བར་མོས་ཧོ་སའེ་ཨེར་ཁ་ཏིའེ་ཨའོ་ཐང་དུ་ཁ་སྦུབས་སུ་ལོག་ཡོད་པ་མཐོང་
ལ། ཕུད་མ་ཐག་པའི་འདྲུད་ལྷམ་ནི་ལུས་པོའི་འོག་ཏུ་མནན་འདུག དེ་ལྟར་མོས་བཞུར་
ཡོང་བའི་ཁྲག་གི་མགོ་ཁུངས་རྙེད་སོང་། དེ་ལྟ་ནའང་ད་ནི་ཁྲག་དེ་ཁོའི་རྣ་བ་གཡས་པའི་
ནང་བཞུར་མཚམས་བཞག་གོ །ཝུའུ་ཨེར་སའོ་ལས་ཁོའི་ལུས་སྟེང་ནས་རྨ་ཁ་ཅི་ཡང་མ་
རྙེད་ཅིང་། མཚོན་ཆ་གང་ཞིག་སྤྱད་པའང་ཤེས་ཐབས་མ་བྱུང་། ལྷག་དོན་བེམ་པོའི་ཐོག་
གི་མེ་རྫས་ཀྱི་དྲི་མ་རང་ལེན་ཐབས་མ་རྙེད། ཐོག་མར་མོས་སི་ཀྭའི་དྲི་བསུང་མངའ་བའི་
འདག་རྫས་སྤྱད་ནས་རེབ་གསུམ་ལ་བཀྲུས་པ་དང་། དེའི་འཕྲོས་སུ་ཚྭ་ཁུ་དང་སྐྱུར་ཁུ་
བཀོལ་སྤྱོད་བྱས་ལ། དེར་མཐུད་ནས་ཐལ་བ་དང་ཤིང་ཏོག་ཉིང་མེང་གི་ཁུ་བས་ལེགས་
པོར་ཕྱིས། ཆེས་མཐའ་མར་ཚྭ་ཆུ་ཟོ་བ་གང་གི་ནང་དུ་དུས་ཚོད་དྲུག་རིང་ལ་སྦངས། དེ་
ལྟར་ཡང་དང་འོར་གྱིས་གཙུབས་ཤིང་བཀྲུས་པས་ལུས་སྟེང་གི་གཙགས་རིས་སྔོན་པོ་
ཀུན་དག་མགོ་བརྩམས་པ་ཙམ་བྱུང་། ཆེས་མཐའ་མར་ཁོ་ཚོས་འུ་ཐུག་གི་ཐབས་བཀོད་
ཅིག་འཐེན་པ་ནི། ཆུ་དེའི་ནང་ཕོ་བ་རིས་དང་ཧྲི་ལུའོ་མེ་ཏོག ཡུའེ་ཀུའེ་ཡི་ལོ་མ་བཅས་
བསྣན་ནས་མེ་ཆུང་ངུས་ཉིན་གང་གི་དུས་ཡུན་ནང་དུ་བསྲོས། འོན་ཀྱང་བེམ་པོ་ནི་རུལ་
མགོ་བརྩམས་བྱུང་བར་བརྟེན། དུར་འཇུག་མི་བྱེད་ཀ་མེད་དུ་གྱུར། ཁོ་ཚོས་རིང་ཚད་ལ་
སྨི2.3དང་ཞེང་དུ་སྨི1.1བདོག་ཅིང་། ནང་ངོས་སུ་ལྕགས་དབྱུག་དང་ལྕགས་ལེབ་ཀྱིས་
ཇེ་བརྟན་ལ་བཏང་བའི་ཆེད་བཟོས་དུར་སྒམ་ཞིག་ལས་ནས་སྲུབས་དག་དམ་པོར་སྦྱར་
ཏེ་ཁོ་དུར་ལ་འཇུག་པའི་དོན་དེ་སྒྲུབ། ཡིན་ནའང་ལམ་ནང་བརྒྱུད་ནས་ཕྱིན་པའི་སྲང་
བར་དུ་དྲི་ངན་དེས་ཁྱབ་པ་བྱུང་། ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་ལ་མཚོན་
ནའང་དེའི་དུས་མཆིན་པ་སྐྲངས་ནས་ཕོ་བ་རྔ་ལྟར་སྤོས་ནས་ཡོད་པས། ཁོས་ནད་ཁྲིའི་
སྟེང་དུ་འདས་པོར་སྨོན་ལམ་གསུངས་སོང་། དོན་དེ་བསྒྲུབས་རྗེས་ཀྱི་ཟླ་འགའི་ནང་། དུར་
ས་རང་ལ་ནི་པང་ལེབ་རིམ་པ་མང་པོས་མནན་ཐོག བར་བར་དུ་ཐལ་རྡུལ་དང་སོག་
ཕྱེ། རྡོ་ཐལ་མོད་པོ་གཅོལ་ནའང་། དུར་དུ་སྦ་སའི་སྐྱེད་ཚལ་གྱི་མཁའ་ལམ་དུ་ད་དུང་མེ་
རྫས་ཀྱི་དྲི་མ་ཡོད་འདུག དེ་ལྟར་ལོ་མང་ཕྱིན་པ་སྟེ། དུས་ཕྱིས་སུ་ཡོང་བའི་ངང་ལག་
ཀུང་སིའི་བཟོ་བཀོད་པས་དུར་སའི་སྟེང་དུ་ཨར་འདམ་རིམ་པ་ཞིག་བླུགས་རྗེས་སུ། ད་
གཟོད་དྲི་ངན་དེ་རྩ་མེད་གཏོང་ཐུབ་པ་བྱུང་། བེམ་པོ་སྐོར་སྐྱེལ་བའི་སྐད་ཅིག་མ་དེ་ནས་
བཟུང་། ལི་པེ་ཁ་ཡིས་སྒོ་འཕྲོད་མོར་གཏན་ནས་གསོན་ཡང་ཤི་བ་དང་དབྱེར་མེད་པའི་
འཚོ་བ་དེ་རོལ་མགོ་བརྩམས། མོས་ནི་རང་ཉིད་ཁེངས་དྲེགས་ཆེ་བའི་སྐོགས་མཐུག་པོ་
ཞིག་གི་ནང་བཅུག་པས། འཇིག་རྟེན་འཁོར་བའི་གཡབ་མོ་ཡོད་དོ་ཅོག་གིས་ཕྱིར་ལེན་
མི་ཐུབ་པ་བཟོས། མོ་ཁྱིམ་ལས་སྒོར་ལན་གཅིག་བུད་མྱོང་། དེ་ནི་མོ་རྒ་བའི་ཁུར་གྱིས་
ནོན་པའི་དུས་ཤིག་སྟེ། ཞབས་ལ་དངུལ་མདོག་འཚེར་བའི་ལྷམ་ཞིག་དང་། མགོ་རུ་མེ་
ཏོག་ཆུང་ངུ་དྲུབ་པའི་བུད་མེད་ཚོས་གོན་པའི་ཞྭ་མོ་དེ་མནབས་ནས་འདུག དེ་ནི་ངག་
རྒྱུན་དུ “ཡ་ཧུ་དཱ་པ་འཁྱམས་པོ” གྲོང་སྡེ་ནང་ཡོང་བས་ཚ་བ་བྱུང་ཞེས་བརྗོད་པའི་དུས་
སྐབས་སུ་ཁེལ་བ་ལ། བྱ་གཤོག་ཐོགས་ཀུན་ཀྱང་ཚ་བས་གཙེས་ཏེ་སེང་ཁྲ་ལ་བརྡབས་
ནས་ཉལ་ཁང་དུ་ཤི་བའི་སྣང་ཚུལ་འབྱུང་བཞིན་ཡོད། ཆེས་མཐའ་མར་མི་ཆེ་གེ་མོས་མོ་
མཐོང་དུས་སུ། རྒན་མོ་འདིས་མདེའུ་གཅིག་གིས་རང་གི་ཉལ་ཁང་གི་སྒོ་ཟྭ་བཅགས་ནས་
ཡོང་མཁན་གྱི་རྐུན་མ་ཞིག་དུས་ཐོག་ལ་ལྔ་ལམ་དུ་བཏང་བ་རང་རེད། ཨེར་ཧི་ཉི་ཏ་སྟེ།
མོའི་གཡོག་མོ་དང་བློ་གཏོད་ཕེར་བའི་མི་དེས་མ་གཏོགས་སུ་ཞིག་གིས་ཀྱང་མོར་འབྲེལ་
བ་བྱེད་མ་མྱོང་། མི་རྣམས་ཀྱིས་མོས་རང་གི་མ་སྤུན་ཕུ་བོར་ལྟ་བའི་ཆོས་དཔོན་གཙོ་བོར་
འཕྲིན་ཡིག་བྲིས་ཚུལ་ཐོས་ཀྱང་། མོར་འཕྲིན་ལན་བསློགས་ཚུལ་དེ་སུས་ཀྱང་གོ་ཐོས་མ་
བྱུང་ལ། རིམ་ཅན་དུ་མོ་ནི་གྲོང་རྡལ་གྱི་མི་ཀུན་པོས་བརྗེད་པར་གྱུར་ཏོ། །
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་རྒྱལ་ཁ་བླངས་ནས་ཕྱིར་སླེབས་
ཀྱང་། ཁོ་ནི་དོན་དག་གི་ཕྱི་ཚུལ་དེས་སྤྲོ་བ་བརྟས་སུ་འཇུག་མ་ནུས། སྲིད་གཞུང་དམག་
གིས་འགོག་རྒོལ་མ་བྱས་པར་གྲོང་སྡེ་མང་པོ་ཞིག་དོར་བ་ཡིས། རང་དབང་ཕྱོགས་ཁག་གི་
མི་སེར་ཁྲོད་འཕྱུར་བའི་རྒྱལ་ཁའི་ཕུགས་རེ་ནི་གཏོར་ག་ལ་ནུས། དེར་བརྟེན་གསར་བརྗེ་
མཁན་སུས་ཀྱང་དོན་དངོས་དེ་རྒྱུས་ལོན་ཐུབ་འདུག་ཅིང་། ཧྲང་ཞའོ་ཁོར་ཆ་བཞག་ན་དེ་
ལས་ཀྱང་སེམས་ནང་ཁྲིགས་སེ་ཡོད་པ་ཡིན། དེའི་དུས་ཁོའི་མངའ་འོག་ཏུ་དམག་མི་སྟོང་
ལྔ་ལས་བརྒལ་པས། མཚོ་ཁའི་ཀྲོའུ་གཉིས་ནི་བདག་འཛིན་བྱས་འདུག འོན་ཀྱང་ཁོས་
རང་ཉིད་ཀྱི་རྒྱབ་གཏོད་ས་ནི་རྒྱ་མཚོ་ཆེན་པོ་བརྒལ་དཀའ་དེ་ཡིན་པ་གསལ་བོར་རྟོགས་
པར་མ་ཟད། ད་དུང་ཉོག་འཛིང་ཆེ་བའི་ཆབ་སྲིད་ཀྱི་ཁོར་ཡུག་དེའི་འདམ་རྫབ་ཏུ་བྱིང་
ཡོད་པའང་ཤེས། ཚུལ་དེ་ནི་ཁོས་བཀའ་ཕབ་སྟེ་སྲིད་གཞུང་དམག་གི་སྒྱོགས་མདེལ་གྱིས་
བཅོམ་ཆག་ཅ་ཉིལ་ལ་བཏང་བའི་ཆོས་ཁང་གི་ལྕོག་ན་ཡོད་པའི་རྩེ་མདུང་མཆོད་རྟེན་
བསྐྱར་བཞེངས་མཛད་དུས་སུ། ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་གྱིས་ནད་ཁྲིའི་
སྟེང་དུ “འདི་ནི་ངོ་མ་ཡ་མཚན་ཟེར་བ་རེད། ཡེ་ཤུ་ལ་དད་མཁན་གྱི་སྲུང་དམག་ཚོས་
ཆོས་ཁང་གཏོར་བ་ལ། མཉམ་འབྲེལ་ཚོགས་པ་ཡི་མི་ཚོས་བཀའ་ཕབ་ནས་བསྐྱར་བཞེངས་
བྱེད་པར་ལྟོས་ཤིག” ཅེས་ཚོར་སྣང་ཟབ་མོ་བརྗོད་སོང་བ་ལས་ཀྱང་རྟོགས་ནུས། ལམ་བུ་
ལེགས་པོ་ཞིག་འཚོལ་བའི་སླད་དུ། ཁོ་ནི་གློག་འཕྲིན་ཁང་དུ་དུས་ཚོད་འགའ་རེར་བསྡད་
པའི་མཚུངས་སུ། གྲོང་རྡལ་གཞན་པའི་མགོ་པ་ཚོར་བློ་ཁ་སྡུར་བར་བྱེད། ཁོ་ད་ལྟ་ཉི་མ་རེ་
རེར་དམག་འཁྲུག་ནི་དཀའ་ཁག་ལ་ཐུག་པར་ཡིད་མི་ཆེས་རང་ཆེས་སུ་གྱུར། དེ་ཡང་རང་
དབང་ཕྱོགས་ཁག་ཐད་ནས་རྒྱལ་ཁའི་འཕྲིན་བཟང་ཡོང་ཐེངས་རེར། དེ་ཉིད་ཁྱབ་བསྒྲགས་
ཆེན་པོ་བྱས་ནས་རྟེན་འབྲེལ་སྣ་ཚོགས་ཞུ་བར་བྱེད་ཀྱང་། ཁོས་ནི་ས་ཁྲའི་སྟེང་དོན་དངོས་
ཀྱི་སྔོན་སྐྱོད་ལ་རྟགས་འགོད་པར་བྱེད་པ་ཡིན། ངོ་མ་བཤད་ན་ད་ལྟ་ཁོ་ཚོའི་དམག་དཔུང་
ནི་ཆར་ལྡན་གྱི་ནགས་ཚལ་ཀློང་དུ་ཞུགས་པར། གཙོ་བོ་ནད་ཡམས་དང་དུག་སྦྲང་སོགས་
ལ་འཐབ་མོ་བགྱིས་འདུག་པས། དངོས་ཡོད་ཀྱི་ལྡོག་ཕྱོགས་སུ་འགྲོ་བཞིན་མཆི། “ང་ཚོས་
དུས་ཚོད་ཆུད་ཟོས་སུ་གཏོང་གིན་གདའ།” ཁོས་རང་གི་མངའ་འོག་གི་དམག་དཔོན་ཚོར་
དེ་ལྟར་ལེ་བདའ་བྱས། “ཏང་ནང་གི་ཁྱི་སྐྱག་དེ་ཚོས་ད་རུང་རྒྱལ་ཚོགས་ཀྱི་སྟེགས་བུར་
སློང་ཞུ་བྱས་ཚེ། ངེད་ཅག་གིས་མུ་མཐུད་ནས་ཆུད་ཟོས་མང་པོ་གཏོང་རྒྱུ་རེད།” གཉིད་མི་
ཡོང་བའི་མཚན་མོ་རེ་རེར། དེ་སྔོན་སྲོག་གཅོད་བྱ་ཡུལ་དུ་གྱུར་ནས་བསྡད་མྱོང་བའི་ཁང་
བ་དེ་རུ། ཁོ་ནི་གན་རྐྱལ་དུ་དཔྱང་ཁྲིའི་སྟེང་ནར་ནས་སྡོད་དུས་སུ། མིག་སྔུན་ལ་ལུས་སུ་
གྱོན་ཆས་ནག་པོ་གོན་པའི་ཁྲིམས་རྩོད་པ་ཚོའི་སྣང་བརྙན་ཤར་འོང་། ཁོ་ཚོ་ནི་སྐྱ་རེངས་
ཤར་མ་ཐག་པའི་མཁའ་དབུགས་གྲང་མོའི་ནང་ཙུང་ཐུང་གི་ཕོ་བྲང་དང་བྲལ་མ་ཐག ཤམ་
གོས་ཀྱི་གོང་བ་གྱེན་དུ་བསླངས་ནས་རྣ་འབྱོག་བཀབ་ཐོག ལག་ཟུང་ཕུར་ཕུར་དང་བཅས་
ཤབ་ཤུབ་ཇི་སྙེད་སྨྲ་ལ་རངས། ལྷག་དོན་ནམ་ལངས་ཁའི་དུས་སུ་རང་ལུས་ཚིག་ཇ་འཐུང་
སའི་ཁང་བ་ཆུང་ངུའི་ནང་བཅུག་རྗེས་སུ། གཟབ་ནན་ངང་ཙུང་ཐུང་གིས “རེད” ཟེར་
དུས་དོན་ངོ་མར་ཅི་ཞིག་བཤད་འདོད་པ་དང་། ཡང “མ་རེད” ཅེས་རྗོད་སྐབས་ཀྱང་གང་
ཞིག་སྙམ་བཞིན་པར་ཚོད་དཔོག་བྱེད་པར་མ་ཟད། ད་དུང་ཙུང་ཐུང་གི་ཁ་སེམས་གཉིས་ཀ་
མི་མཐུན་པའི་ཚེ་ན་དོན་དམ་དུ་ཅི་ཞིག་དྲན་གྱིན་པ་སོགས་ལའང་རིགས་འདེད་བྱེད་པར་
འགྱུར། ཡིན་ནའང་བར་སྐབས་འདིར་ཁོ་ལ་ཆ་བཞག་ན་ཏུའུ་སོ་ལྔའི་དྲོད་ཁང་དུ་དུག་སྦྲང་
བདའ་བཞིན་པར། སེམས་ནང་འཇིགས་སུ་རུང་བའི་སྐྱ་རེངས་དེ་ཤར་ལ་ཉེ་བར་བརྟེན།
དུས་སྐབས་དེ་སླེབས་ཚེ་ཁོས་ནི་བཀའ་ཕབ་སྟེ་རང་གི་མངའ་འོག་གི་མི་རྣམས་རྒྱ་མཚོའི་
ནང་ལྡིང་དུ་འཇུག་པ་ལས་འོས་མེད་དོ། །
སེམས་པ་ཁྲ་གེ་ཁྲུག་གེར་གྱུར་པའི་མཚན་མོ་ཞིག་ལ། པི་ལར་ཐེར་ནེ་ལ་ཡིས་
ལྷས་རའི་ནང་གི་དམག་མི་ཚོ་དང་མཉམ་པོར་གླུ་དབྱངས་ལེན་གྱིན་གདའ། ཧྲང་ཞའོ་
ཡིས་མོར་ཤོན་པད་ཀྱིས་རང་གི་མ་འོངས་གནས་ཚུལ་བརྩི་རུ་བཅུག “ཁ་ལ་བདག་
བྱོས།” འདི་ནི་མོས་ལན་གསུམ་ལ་རྩིས་བརྒྱབ་རྗེས་ཀྱི་མཇུག་བསྡོམས་ཡོད་ཚད་
ཡིན། “ངས་དེའི་ནང་དོན་ཅི་ཡིན་པ་ཤེས་མ་བྱུང་། འོན་ཀྱང་ལུང་བསྟན་ནི་ཆེས་གསལ་
ཏེ། ཁ་ལ་བདག་བྱེད་པའོ། །” ཉིན་གཉིས་ཀྱི་རྗེས་སུ། མི་ཞིག་གིས་ཞབས་འདེགས་དམག
མིར་ཀ་ར་བསྣན་ཟིན་པའི་ཚིག་ཇ་གར་པོ་ཕོར་ཆེན་ཞིག་བྱིན་སོང་། ཞབས་འདེགས་
དམག་མིས་ཀྱང་ཕོར་བ་དེ་མི་གཞན་ལ་སྦྱིན། མི་དེས་ཀྱང་ཡང་མི་གཞན་པར་སྤྲད། དེ་
ལྟར་བརྒྱུད་བརྒྱུད་མཐར་ཕོར་བ་དེ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་གཞུང་སྒྲུབ་
ཁང་དུ་ཁྱེར་ཡོང་། ཧྲང་ཞའོ་ཡིས་ཚིག་ཇ་དགོས་ཚུལ་མ་བརྗོད་ནའང་། ད་ནི་ཁོའི་མདུན་
དུ་ཁྱེར་ཡོང་འདུག་པས་དེའི་མུར་འཐུངས་སོང་། མ་གཞིར་ཚིག་ཇའི་ནང་རྟ་མཆོག་ཅིག་
གསོད་ནུས་པའི་ཀོ་བྱི་ལའི་དུག་བཏབ་ཟིན་པ་རེད། ཁོ་ཁྱིམ་ནང་བསྐྱལ་ཡོང་དུས་ལུས་
པོ་ནི་གཞུ་དབྱིབས་ལྟར་གུག་ཡོད་ཐོག ལྕེ་ནི་སོའི་བར་དུ་ཕྱིར་ནར་ནས་བདོག ཝུའུ་
ཨེར་སུའོ་ལས་འཆི་བདག་དང་འཐབ་མོ་མཛད་དེ་ཁོའི་སྲོག་སྐྱོབ་ཅི་ཐུབ་བྱས། མོས་
ཐོག་མར་སྐྱུགས་འདེད་སྨན་སྤྱད་ནས་ཁོའི་ཕོ་བ་བཀྲུས་པ་དང་། དེ་ནས་ཕྱིང་བ་ཚ་མོ་
ཞིག་གིས་ཁོ་དམ་པོར་གཅུད། མཐུད་ནས་ཉིན་གཉིས་རིང་སྒོ་ངའི་ཁུ་དྭངས་བླུད་དེ་ཁོའི་
བསྣད་ཟིན་པའི་ལུས་པོའི་དྲོད་ཚད་རྒྱུན་ལྡན་དུ་བཏང་། ཉིན་བཞི་པ་སླེབས་རྗེས་སུ་ཁོ་
ད་གཟོད་ཉེན་ཁ་ལས་ཐར་བ་བྱུང་། ཝུའུ་ཨེར་སུའོ་ལ་དང་དམག་དཔོན་དག་གིས་རྒྱུན་
འཁྱོངས་བྱས་འོག་ཏུ། ཁོ་ནི་ཐབས་མེད་པར་མལ་ཁྲིའི་སྟེང་གཟའ་འཁོར་གཅིག་རིང་དུ་
ཉལ། སྐབས་དེར་ཁོས་གཞི་ནས་རང་གི་སྙན་རྩོམ་གྱི་མ་ཕྱི་བསྲེགས་མེད་པ་རྟོགས། “ངས་
བསམ་ན་དེ་འདྲ་བྲེལ་དགོས་དོན་མི་འདུག” ཝུའུ་ཨེར་སུའོ་ལས་ཁོ་ལ་འགྲེལ་བཤད་ཀྱི་
ཚུལ་དུ “ཉིན་དེའི་དགོང་མོར་ངས་མེ་འབུད་པར་གྲ་སྒྲིག་བྱེད་སྒང་དུ། རང་གིས་རང་
ལ་བེམ་པོ་ཁྱེར་ཡོང་རྗེས་སུ་བཤད་ན་ལེགས” ཞེས་སྨྲས་སོང་། ལུས་པོ་སོས་བཞིན་པའི་
སྐབས་དག་ཏུ། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་ཉེ་འཁོར་དུ་ལེ་མེ་ཏའེ་
སི་ཡི་རྡུལ་གྱིས་གང་བའི་མིས་བཟོས་བྱིས་པ་དག་གིས་ཁེངས་པར་གྱུར་པ་ལ། ཁོས་རང་
གིས་བརྩམས་པའི་སྙན་ངག་རྣམས་ཀློག་དུས། ཚེ་སྲོག་གི་ཆེས་འགག་སྒོའི་སྐབས་ཀྱི་དུས་
ཇི་སྙེད་རེ་རེ་བཞིན་མངོན་ཡོང་བར། ཁོས་ཡང་བསྐྱར་སྙན་ངག་འབྲི་མགོ་བརྩམས། ཆུ་
ཚོད་གཅིག་ནས་ཡང་ཆུ་ཚོད་གཅིག་ཕར་འདས་ཟིན། ཁོ་ནི་དམག་འཁྲུག་གི་དྲག་རླབས་
མཁའ་རུ་མཆེད་པ་དང་རྒྱང་དུ་བཀྱེད་དེ། རང་ཉིད་འཆི་བདག་དང་ཕྲག་ཐུག་རྒྱག་ལད་
ཀྱི་བརྒྱུད་རིམ་དག་སྒྲ་རྒྱན་ཡི་གེ་དང་ལྡན་པའི་སྙན་ངག་ཏུ་བསྒྱུར་བར་མཛད། ཁོའི་དྲན་
པ་ནི་ཚུལ་དེ་དག་ལ་བརྟེན་ནས་སྔར་ལས་གསལ་དྭངས་སུ་ཕྱིན་པར། ཡང་དང་འོར་གྱིས་
བསམ་གཞིག་གཏོང་རན་ཡོད་པ་ཞིག་ཏུ་ཆགས། ཉིན་ཞིག་གི་དགོང་མོར། ཁོས་ཧོ་ལི་ནེ་
ལེ་ཏོ་མར་ཁོ་སི་ལ་འདི་ལྟར་དྲིས།
“ང་ལ་ཤོད་ཅིག སྤུན་ཟླ། ཁྱོད་ཀྱིས་དམག་འཁྲུག་རྒྱག་དོན་དེ་ཅི་ཞིག་ཡིན།”
“ཅི་ཞིག་ཡིན་སྲིད་དེ། སྤུན་ཟླ།” ཧོ་ལི་ནེ་ལེ་ཏོ་མར་ཁོ་སིས་ལན་དུ “དེ་ནི་རླབས་
ཆེན་རང་དབང་ཏང་གི་ཆེད་དུ་ཡིན་ནོ” ཟེར།
“ཁྱོད་ཀྱིས་ཅིའི་ཕྱིར་ཡིན་པ་ཤེས་ཚེ་བསོད་ནམས་དང་ལྡན་པ་རེད།” ཁོས་མུ་
མཐུད་དུ “ང་ལ་མཚོན་ན་ད་ལྟ་གཞི་ནས་རང་གིས་དམག་འཁྲུག་རྒྱག་པ་ནི་རང་བཀུར་
ཡིན་པ་ཤེས་རྟོགས་བྱུང་ངོ” ཞེས་ལན་ལྡོན།
“དེ་འདྲ་ཡིན་ན་མི་བཟང་།” ཧོ་ལི་ནེ་ལེ་ཏོ་མར་ཁོ་སིས་དེ་ལྟར་བརྗོད།
ཁོའི་དོགས་ཚོར་གྱིས་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ལ་དགོད་ཁ་བསླངས་
བྱུང་། “དེ་བཞིན་ནོ། །” ཁོས་མུ་མཐུད་དུ “གང་ལྟར་བཤད་ཀྱང་། འདི་ནི་ཅི་ཞིག་ལ་
དམག་འཁྲུག་རྒྱག་དགོས་ཚུལ་མི་ཤེས་པ་ལས་བཟང་བ་ཡིན” ཟེར། ཁོས་ཕ་རོལ་པོའི་
མིག་ལ་ལྟ་ཞོར་དུ་དགོད་ཙམ་བྱས་རྗེས་ཚིག་རྐང་འདི་ཁ་སྣོན་བྱས་སོང་།
“ཁྱོད་དང་བསྡུར་ན་ཡང་བཟང་སྟེ། ཁྱོད་ཀྱིས་སུ་ལའང་ཕན་པ་མེད་པའི་དངོས་པོ་
ཞིག་གི་ཆེད་དུ་དམག་འཁྲུག་རྒྱག་བཞིན་པ་རེད།"
ཁོའི་རང་བཀུར་གྱིས་ཁོ་ལ་ནང་ལོགས་ཀྱི་དྲག་ཆས་རྩ་འཛུགས་དང་འབྲེལ་བ་བྱེད་
པ་དོར་དུ་བཅུག་སོང་སྟེ། དེ་ཡང་ཏང་གི་མགོ་ཁྲིད་ཀྱིས་སྤྱི་ཚོགས་ཡོངས་ལ་ཁོ་ནི་ཇག་པ་
ཡིན་ཚུལ་བསྒྲགས་པ་དེ་ནོར་བཅོས་བྱེད་པ་རང་ངོ་། །ཡིན་ཡང་ཁོས་གསལ་རྟོགས་བྱུང་
བ་ནི་སེམས་ཁྲལ་དེ་དག་དེའི་མལ་དུ་བསྐྱུར་ནུས་ཚེ། དེ་མ་ཐག་དམག་འཁྲུག་གི་འཁོར་
སྐྱོད་རྫོབ་པོ་དེའི་དྲ་རྒྱ་ཡོངས་སུ་གཏོར་ཐུབ་པ་ཡིན། ལུས་པོ་གསོ་བ་ཡིས་ཁོ་ལ་ཕྱིར་
འདང་རྒྱག་པའི་གོ་སྐབས་འཇོན་པོ་སྤྲད་པར་མངོན། ཁོས་ཝུའུ་ཨེར་སུའོ་ལར་བཤད་ཅི་
ཐུབ་ཀྱིས་ཤུལ་དུ་ལུས་པའི་རྒྱུ་དངོས་མཐའ་དག་བསློགས་པར་མ་ཟད། མོའི་ལག་ནང་
དུ་བདོག་པའི་བསོགས་དངུལ་རྣམས་ཀྱང་ཁོར་སྦྱིན་དུ་བཅུག་ལ། དུས་མཚུངས་སུ་ཧྲང་
ཞའོ་ཧོ་ལི་ནེ་ལེ་ཏོ་མར་ཁོ་སི་ཉིད་མ་ཁུང་ཏོ་ཡི་དམག་སྲིད་ཀྱི་མགོ་ཁྲིད་དུ་བསྐོ་འཇོག་
བྱས་རྗེས། ལམ་སང་རྡོག་ཐོན་སྒོས་ནང་ལོགས་ཀྱི་དྲག་ཆས་ངོ་རྒོལ་ཚོགས་པར་འབྲེལ་
བ་འཛུགས་སུ་ཕྱིན།
ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་ནི་ཧྲང་ཞའོ་ཨའོ་ལེ་ལི་ཡ་ནུའོ“པུའུ་ཨེན་ཏིའེ་ཡ་
ཆེས་བློ་ཁེལ་བའི་མི་ཡིན་པར་མ་ཟད། ཝུའུ་ཨེར་སུའོ་ལས་ཀྱང་ཁོ་ནི་ཁྱིམ་ནང་གི་མི་རུ་
བརྩིས་ནས་ཡོད། ཁོའི་ལུས་པོ་དེ་འདྲ་མི་བཟང་བའི་སྟེང་དུ་གཤིས་ཀའི་ཐད་ཁ་སྐྱེངས་
སླ་ལ་སྐྱེ་བ་ནས་ཞི་དུལ་ཅན་ཡིན་པས། དམག་འཁྲུག་རྒྱག་པར་འཚམ་པ་ལས་ཆབ་སྲིད་
ཀྱི་ལས་ཀ་གཉེར་བར་མི་འཚམ། ནམ་རྒྱུན་ཁོའི་ཆབ་སྲིད་ཐད་བློ་འདྲི་ས་དག་གིས་ཁོ་
ནི་ཅང་མ་འགོར་བར་གཞུང་ལུགས་ཀྱི་མགོ་སྐོར་ཕོ་བྲང་ནང་འཛུད་པར་བྱེད་ངེས། འོན་
ཀྱང་ཁོས་ནི་མ་ཁུང་ཏོ་རུ་ཧྲང་ཞའོ་ཨའོ་ལེ་ལི་ཡ་ནུའོ་ཡིས་རྨི་ལམ་དུའང་རྨི་འགྱུར་བའི་
ཕ་ས་བདེ་འཇགས་ཀྱི་ལས་དོན་དེ་སྨིན་ཐུབ་པར་བྱས་སོང་། ཕྱི་མར་མཚོན་ན་གནས་འདི་
གར་བློ་བདེ་བག་ཕེབས་ངང་གསེར་ཉ་ཆུང་བ་བཟོས་ནས་མི་ཚེ་མཐའ་འཁྱོལ་རྒྱུའི་རེ་བ་
བཅངས་ཡོད། ཁོ་ནི་རང་གི་དྲིན་ཆེན་ཟུང་གི་ཁྱིམ་དུ་བསྡད་འདུག་ནའང་། གཟའ་འཁོར་
རེའི་ཉི་མ་གཉིས་གསུམ་ཙམ་ལ་ཝུའུ་ཨེར་སུའོ་ལ་ཡོད་སར་ཡོང་སྟེ་དགུང་ཚིགས་གསོལ་
བར་འགྱུར། ཁོས་མཚམས་དེ་ནས་བཟུང་ཨའོ་ལེ་ལི་ཡ་ནུའོ“ཧོ་སའེ་ལ་མེ་མདའ་ཇི་ལྟར་
བཀོལ་ཚུལ་བསླབས་པར་མ་ཟད། དུས་སྔ་མོ་ནས་ཁོར་དམག་དོན་སྦྱོང་བ་བྱེད་དུ་བཅུག
དེར་མ་ཟད་ད་དུང་ཝུའུ་ཨེར་སུའོ་ལར་གནང་བ་ཞུས་ཏེ་ཁོ་ཁྲིད་ནས་དམག་སྒར་དུ་ཕྱིན་
ནས་ཟླ་འགར་དེ་གའི་འཚོ་བ་རོལ་ཏུ་བཅུག་པ་བརྒྱུད། ཁོ་ནི་ཕོ་རྒོད་ཅིག་ཏུ་འགྱུར་བར་
མཐའ་གཅིག་ཏུ་བརྩོན། ལོ་མང་པོའི་སྔོན་ཞིག་སྟེ། ཧོ་ལི་ནེ་ལེ་ཏོ་མར་ཁོ་སི་ད་དུང་བྱིས་
པ་ཡིན་པའི་སྐབས་ཤིག་ཏུ། ཁོས་རང་ཉིད་ཨ་མཱ་ལན་ཏ་ལ་དགའ་ཚུལ་གསལ་བོར་བརྗོད་
མྱོང་། དེའི་དུས་མོ་ནི་ཕི་ཨའེ་ཐེ་ལུའོ་ཁོ་ལིའེ་སི་ཕི་དྲན་པའི་མཚོ་འཇིངས་སུ་བྱིང་ཡོད་
པས་ཁོ་ལ་ཁྲེལ་དགོད་བྱས་སོང་། དེ་ལྟ་ནའང་ཧོ་ལི་ནེ་ལེ་ཏོ་མར་ཁོ་སིས་མུ་མཐུད་དུ་
ངང་སྒུག་བྱས། རེབ་ཐེངས་ཤིག་ལ་ཁོས་བཙོན་ཁང་ནས་ཨ་མཱ་ལན་ཏར་ཤོག་བྱང་ཆུང་ངུ་
ཞིག་བསྐུར་ཏེ། མོས་ངེས་པར་ལག་ཕྱིས་འཇམ་པོའི་ངོས་སུ་རང་གི་ཨ་ཕའི་བསྡུས་མིང་
འདྲུབ་དགོས་ཚུལ་གྱི་རེ་བ་བཏོན་པའི་ཁར། ལས་ཚེགས་ཀྱི་སྒོར་མོའང་དུས་མཉམ་དུ་
བསྐུར། གཟའ་འཁོར་གཅིག་གི་རྗེས་སུ། ཨ་མཱ་ལན་ཏ་བཙོན་ཁང་དུ་ཕྱིན་ནས་ཁོར་དྲུབས་
ཟིན་པའི་ལག་ཕྱིས་སྐྱེས་སུ་བཏེགས་པའི་མཚུངས་སུ་སྒོར་མོའང་ཁོ་ལ་བསློགས་འཕྲལ།
གཉིས་ཀས་དེ་གར་དུས་ཚོད་འགའི་རིང་དུ་འདས་དོན་ཞིབ་རྒྱས་སུ་གླེང་། “ཁྱོད་ཀྱིས་
ང་ཕྱིར་འབུད་པར་སྒུགས་དང་། འུ་གཉིས་གཉེན་སྒྲིག་བྱེད།” ཧོ་ལི་ནེ་ལེ་ཏོ་མར་ཁོ་སིས་
ཁ་འབྲལ་ཁར་མོར་དེ་སྐད་ལབ་སོང་བར། ཨ་མཱ་ལན་ཏ་ནི་དགོད་ཙམ་བྱས་པ་རེད། ཡིན་
ནའང་མོས་བྱིས་པ་ཚོར་དཔེ་ཁྲིད་བྱེད་དུས་ཀྱང་ཁོ་དྲན་བཞིན་ཏེ། རེ་བ་ནི་ཁོ་ལས་གཞོན་
དུས་སུ་རང་གིས་ཕི་ཨའེ་ཐེ་ལུའོ.ཁོ་ལིའེ་སི་ཕིར་བཅངས་པའི་བརྩེ་སེམས་ཀྱི་མེ་ལྕེ་དེ་
འདྲ་བཙལ་རྒྱུ་རང་ངོ་། །གཟའ་སྤེན་པ་ནི་བཙོན་ཁང་དུ་བལྟ་རུ་སོང་ཆོག་པའི་ཉིན་མོ་
ཡིན་ཙ་ན། མོ་ནི་རང་འགུལ་གྱིས་ཧོ་ལི་ནེ་ལེ་ཏོ་མར་ཁོ་སིའི་ཕ་མ་ཟུང་གི་ཁྱིམ་དུ་འགྲོ་
ངེས་ཤིང་། ཁོ་ཚོ་དང་མཉམ་པོར་བཙོན་ཁང་དུ་སྐྱོད་བཞིན་ཡོད། དེའི་གྲས་ཀྱི་གཟའ་སྤེན་
པའི་ཉིན་མོ་ཞིག་ལ། ཝུའུ་ཨེར་སུའོ་ལས་མོས་ཐབ་ཚང་དུ་སྤྲི་དཀར་སོབ་གོར་ཚོས་པར་
སྒུག་བཞིན་ཏེ། དེ་ལས་ཆེས་ལེགས་པ་ཞིག་བདམས་ནས་ཆེད་དུ་དྲུབ་པའི་ཟས་ལྕིབས་
ལག་ཕྱིས་ཀྱི་ནང་དུ་གཅུད་ཀྱིན་པའི་ཚུལ་དེ་མཐོང་སོང་།
“ཁོ་དང་གཉེན་སྒྲིགས་ཤིག” ཝུའུ་ཨེར་སུའོ་ལས་མོར “ཁྱོད་ཀྱིས་འདི་ལས་ལྷག་
པའི་སྐྱེས་པ་ཞིག་རྙེད་མི་སྲིད” ཟེར།
ཨ་མཱ་ལན་ཏས་ཁོང་ཁྲོ་ལངས་པའི་ཉམས་ཤིག་བསྟན་བྱུང་།
“ང་ལ་མཚོན་ན་སྐྱེས་པ་ཞིག་ལ་ཕར་ལབ་ནས་གཉེན་བསྒྲིག་མི་སྲིད།” མོས་ད་
དུང་ལན་ལྡོན་པའི་ཚུལ་དུ “ངས་ཧོ་ལི་ནེ་ལེ་ཏོ་ལ་སྤྲི་དཀར་སོབ་གོར་ཁྱེར་འགྲོ་བ་ནི་ཁོ་
སྙིང་རྗེ་བས་ཡིན། སྔ་ཕྱི་གང་ལྟར་ཁོ་ལ་སྲོག་ཆད་བཅད་འགྲོའོ” ཞེས་སྨྲ་བར་བྱེད།
མོས་ནི་ཅི་འདོད་བཞིན་དེ་ལྟར་བཤད་པ་ཡིན་ནའང་། དུས་དེ་ནི་སྲིད་གཞུང་གིས་
ཡོངས་བསྒྲགས་ཀྱི་ཟོལ་དུ་འཇིགས་སྐུལ་བའི་དུས་ལ་ཁེལ་ཡོད་དེ། གལ་སྲིད་ངོ་ལོག་
དམག་གིས་ལི་ཨའོ་ཨ་ཁྲ་ཕྱིར་མི་སྤྲོད་ཚེ། ཧྲང་ཞའོ་ཧོ་ལི་ནེ་ལེ་ཏོ‘མར་ཁོ་སི་གསོད་རྒྱུ་
ཡིན་ཟེར། བཙོན་ཁང་དུ་ལྟ་རུ་སོང་ཆོག་པའི་དོན་དེ་བཀག་རྗེས་སུ། ཨ་མཱ་ལན་ཏས་སྒོ་
མོ་བརྒྱབ་སྟེ་དྲག་ཏུ་ངུས་སོང་སྟེ། དེ་ནི་དང་ཐོག་ལེ་མེ་ཏའེ་སི་འཆི་དུས་དང་ཆ་འདྲ་བའི་
ཉེས་སྐྱོན་གྱི་ཚོར་བས་མོར་མནར་གཅོད་གཏོང་བཞིན་པ་ལྟར་ལགས་པས། མོ་ལ་མཚོན་
ན་བསམ་མེད་ཀྱི་ཚིག་གིས་སླར་ཡང་འཆི་ལམ་དུ་ལན་གཅིག་དྲངས་འདྲའི་ཚོར་བས་
བརྟས། དེར་བརྟེན་ཨ་མས་མོར་སེམས་གསོ་གནང་བྱུང་བར། མོ་ངེས་པར་ཧྲང་ཞའོ་ཨའོ་
ལེ་ལི་ཡ་ནུའོ་པུའུ་ཨེན་ཏིའེ་ཡས་ཐབས་ཤེས་འཐེན་ནས་སྲོག་གཅོད་ཀྱི་ལས་དེ་འགོག་
ནུས་པའི་ཆར་ཡིད་ཆེས་དགོས་པར་མ་ཟད། དམག་འཁྲུག་མཇུག་སྒྲིལ་རྗེས་དངོས་སུ་
ཧོ་ལི་ནེ་ལེ་ཏོ་མར་ཁོ་སི་མོའི་སར་ཁྲིད་ཡོང་རྒྱུའི་གཡར་དམ་ཡང་བཅས་སོང་། མཇུག་
འབྲས་སུ་མོས་ངེས་པ་དོན་གྱིས་གཡར་དམ་དེ་དོན་སྨིན་ཡོང་བར་བྱས། དེ་ཡང་ཧོ་ལི་ནེ་
ལེ་ཏོ‘མར་ཁོ་སི་ཉིད་དམག་སྲིད་ཀྱི་མགོ་པའི་ཐོབ་ཐང་མངོན་བཞིན་བསྐྱར་དུ་ཁྱིམ་འདི་
གར་ཡོང་དུས། མོས་ནི་རང་གི་བུ་ལ་སྲི་ཞུ་སྒྲུབ་པ་ལྟར་དུ་ཁོར་སྣེ་ལེན་བྱས་པ་དང་། གུས་
བཀུར་ཅི་ཐུབ་ཀྱིས་ཁོར་སྤྲོ་བ་བསླངས་པར་མ་ཟད། བློ་སེམས་རྩེ་གཅིག་གིས་གསོལ་
འདེབས་བྱས་ཏེ་ཁོས་ཨ་མཱ་ལན་ཏ་བག་མར་བསུ་རྒྱུའི་དང་ཐོག་གི་རེ་བ་དེ་སྨིན་པའི་
ཆར་འབད། དེ་བས་མོའི་གསོལ་འདེབས་ལ་འབྲས་བུ་སྨིན་བཞིན་ཡོད་པ་འདྲ་སྟེ། དགུང་
ཚིགས་གསོལ་རྗེས་ཀྱི་དུས་སྐབས་རེ་རེའི་ནང་། ཧྲང་ཞའོ་ཧོ་ལི་ནེ་ལེ་ཏོ‘མར་ཁོ་སི་ཉིད་
དེ་གར་སྡོད་ངེས་ལ། སྟོན་ཁའི་མངར་འབྲས་མེ་ཏོག་གི་ཁྱམས་རིང་དུ་ཨ་མཱ་ལན་ཏ་དང་
མཉམ་པོར་མིག་མངས་འཕར་ལྡིང་ཅན་རྩེ་བར་བྱེད། ཝུའུ་ཨེར་སུའོ་ལས་ཁོ་ཚོར་འོ་མའི་
ཚིག་ཇ་དང་སྤྲི་དཀར་སོབ་གོར་བཅས་བསྐྱལ་ཡོང་བ་ལས་གཞན། བྱིས་པ་རྣམས་བདག་
སྐྱོང་ཅི་ནུས་ཀྱིས་ཁོ་ཚོར་བར་ཆད་བཟོ་རུ་མི་འཇུག ཨ་མཱ་ལན་ཏས་ཀྱང་སེམས་གཏིང་
ནས་བརྗེད་ཟིན་པའི་གཞོན་དུས་ཀྱི་བརྩེ་དྲོད་ལྡན་པའི་མེ་སོན་དེ་བསྐྱར་དུ་སྦར་བའི་
ཆར་བརྩོན་གྱིན་འདུག མོར་ཆ་བཞག་ན་སེམས་ཁོང་གི་མི་བདེ་བའི་ཆ་དེ་བཟོད་བསྲན
བྱེད་ཁག་སྟེ། མཉམ་པོར་དགུང་ཚིགས་གསོལ་འགྱུར་གྱི་ཉིན་མོ་དང་མིག་མངས་འཕར་
ལྡིང་ཅན་རྩེ་ངེས་ཀྱི་ཕྱི་དྲོར་རེ་སྒུག་བྱེད་པ་ཡིན། དཔའ་རྒོད་འདིས་སྡོད་རོགས་བྱེད་
སྐབས་ཀྱི་དུས་ཚོད་ནི་ཧ་ཅང་མགྱོགས་ཤིང་། ཁོའི་རུས་མིང་ལ་ཕྱིར་དྲན་བྱེད་འོས་ཀྱི་
ཚོན་མདོག་བཀྲ་བར་མ་ཟད། ཁོའི་མཛུབ་མོས་མིག་མངས་ཀྱི་རྡེའུ་སྣུར་སྐབས་ཀྱི་འདར་
སིག་ཕྲན་བུའང་སུ་ཞིག་གིས་ཀྱང་ཚོར་མི་དཔེ། འོན་ཀྱང་ཉིན་མོ་དེར་ཧྲང་ཞའོ་ཧོ་ལི་ནེ་
ལེ་ཏོ་མར་ཁོ་སིས་ཡང་བསྐྱར་མོར་བཟའ་སྒྲིག་བྱེད་འདོད་ཀྱི་རེ་བ་འདོན་སྐབས། མོས་
དང་ལེན་བྱས་མ་སོང་།
“ང་སུའི་བག་མར་ཡང་འགྲོ་མི་འདོད།” མོས་ཁོ་ལ “ལྷག་དོན་ཁྱོད་ཀྱི་བག་མ་
བྱེད་མི་སྲིད། ཁྱོད་ནི་ཨའོ་ལེ་ལི་ཡ་ནུའོ་ལ་དགའ་དྲགས་པས་ད་གཟོད་ང་དང་གཉེན་སྒྲིག་
བྱེད་འདོད་པ་རེད། རྒྱུ་མཚན་ནི་ཁྱོད་ཁོ་དང་གཉེན་སྒྲིག་བྱེད་ས་མི་འགྲོ་བས་ཡིན” ཞེས་
ལབ་འོངས།
ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་ནི་བཟོད་བསྲན་ཚུགས་པའི་མི་ཞིག་ཡིན། “ངས་
ད་རུང་དོན་དེ་གླེང་ངེས་པ་ཡིན།” ཁོས་མཐུད་དེ “ངས་དུས་ཀྱི་སྔ་གཞུག་ཅིག་ཏུ་ཁྱོད་ལ་
བཤད་ནས་ཁས་ལེན་དུ་འཇུག་ངེས” ཞེས་བརྗོད་སོང་། ཁོ་ནི་རྒྱུན་མ་ཆད་པར་ཁྱིམ་འདི་
གར་སླེབ་བཞིན་ཡོད། ཨ་མཱ་ལན་ཏར་མཚོན་ན་ཉལ་ཁང་དུ་སྡུག་སྐད་དེར་བཟོད་བསྲན་
བྱས་ཤིང་རྣ་འབྱོག་བཀབ་ནས་བདོག་སྟེ། སྦྱོར་བ་དེ་སྤེལ་དོན་ནི་རེ་སྙེག་བྱེད་མཁན་དེས་
ཝུའུ་ཨེར་སུའོ་ལར་དམག་འཁྲུག་གི་གནས་ཚུལ་གསར་བ་དག་བགྲོ་གླེང་བྱེད་བཞིན་པས་
ཡིན། མོའི་སེམས་ནང་རེ་འདོད་ཀྱི་སྐོམ་པ་དྲག་ཏུ་འཕེལ་ནའང་། རང་གཅུན་བྱས་པས་
སྒོའི་ཕྱི་རུ་ཁོར་ཐུག་ཏུ་ཡེ་ནས་མ་སོང་།
ཧྲང་ཞའོ་ཨའོ་ལེ་ལི་ཡ་ནུའོ+པུའུ་ཨེན་ཏིའེ་ཡས་དེའི་དུས་ད་དུང་དུས་ཚོད་བཀོལ་
ཅི་ཐུབ་ཀྱིས་གཟའ་འཁོར་གཅིག་རེའི་ནང་དུ་ཞིབ་ཕྲའི་སྤྱི་བསྒྲགས་རེ་མ་ཁུང་ཏོ་རུ་
གཏོང་ངེས་པ་ཡིན། རེབ་ཐེངས་ཤིག་སྟེ། ཞིབ་མོར་བརྩིས་ན་གནས་འདི་གར་ཁ་བྲལ་ནས་
ཟླ་བརྒྱད་འགོར་བའི་རྗེས་སུ། ཁོས་ཐད་ཀར་ཝུའུ་ཨེར་སུའོ་ལར་འཕྲིན་ཡིག་ཅིག་བྲིས་
སོང་། ཕོ་ཉ་ཞིག་གིས་མྱུར་མགྱོགས་ངང་འཕྲིན་དེ་ཐད་ཀར་ཁྱིམ་ནང་བསྐྱལ་ཡོང་བར།
ཡིག་ཤུབས་སུ་ཧྲང་ཞའོ་ཡི་ཡིག་གཟུགས་གཟབ་གཤར་ཅན་དེ་མངོན་དུས། “ཨ་ཕ་ལ་
བདག་སྐྱོང་ཡག་པོ་བྱ་རོགས། ཁོ་ཅང་མ་འགོར་བར་ཚེ་དུས་བྱ་ངེས” ཞེས་བྲིས་འདུག་
པ་མཐོང་། ཝུའུ་ཨེར་སུའོ་ལ་ནི་དངངས་ཤིང་འཚབ་པར “ཨའོ་ལེ་ལི་ཡ་ནུའོ་ཡིས་འདི་
ལྟར་བཤད་ཡོད་ཚེ་ཁོ་ལ་གདེང་ཚོད་འདུག་པ་ཡིན” ཞེས་ཤོར། མཐུད་དེ་མོས་མི་སྐོར་
ཞིག་བསྡུས་ནས་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ཉལ་ཁང་དུ་གདན་འདྲེན་
བྱས། ཁོ་ནི་སྔོན་ཆད་དང་འདྲ་བར་ལུས་པོ་ཤིན་ཏུ་ལྕི། དེའི་ཁར་ལི་སྡོང་འོག་གི་ལོ་ཟླ་
རིང་མོས་ཁོའི་ཅི་འདོད་ལྟར་ཟོས་ཤིང་གང་འདོད་ལྟར་རྒྱགས་སུ་བཅུག་པའི་བྱས་འབྲས་
གང་མི་བདུན་གྱིས་ཡར་བཀྱགས་ཀྱང་མ་ཁྱོགས་པས། འུ་ཐུག་ཐབས་ཟད་ངང་འདྲུད་མ་
འཐེན་གྱིས་མལ་ཁྲིའི་སྟེང་དུ་བཞག ལུས་པོ་ཚོ་ཞིང་ལྕི་བའི་བགྲེས་སོང་ཁོར་ཆ་བཞག་
ན། ཉི་འོད་དང་ཆར་རྡེའུ་ཡི་མནར་གཅོད་མྱངས་དྲགས་པར། ཁོས་དབུགས་རིང་ཞིག་
ཕྱུང་ཙ་ན། ཁང་བའི་ནང་གི་མཁའ་དབུགས་ཁྲོད་ཤ་མོ་ཆུང་བ་དང་སྒོ་ངའི་སེར་ཐིག་ལས་
གཞན། དུས་ཡུན་རིང་བོར་ཆགས་པའི་རླུང་ཆར་གྱི་དྲི་མ་བམ་སྤྱི་ཅན་ཞིག་གིས་ཁེངས་
སོང་། ཕྱི་ཉིན་ཞོགས་པར། ཁོའི་གཟུགས་བརྙན་མལ་ཁྲིའི་སྟེང་མི་མངོན་པ་ལ། ཁང་བ་
ཀུན་པོའི་ནང་ལན་གཅིག་བཙལ་རྗེས་སུ། ཝུའུ་ཨེར་སུའོ་ལས་ཁོ་ཡང་བསྐྱར་ལི་སྡོང་གི་
འོག་ཏུ་འདུག་པ་རྙེད། དེར་བརྟེན་ཁྱིམ་མི་ཚོས་ཁོ་མལ་ཁྲིའི་སྟེང་བཀྱིགས་ནས་བཞག
ཁོ་ལ་ཤེད་ཤུགས་ངེས་ཅན་བདོག་ངེས་ཀྱང་ཆེད་དུ་དྲག་རྒོལ་བྱས་མ་བྱུང་། ཁོས་ནི་ད་ལྟ་
ཅི་ལའང་དང་དོད་མི་བྱེད་དེ། ལི་སྡོང་གི་འོག་ཏུ་ཕྱིན་པའང་རང་གིས་བསམ་གཟས་ནས་
སྒྲུབ་པ་མ་ལགས་པར་ལུས་པོའི་གོམས་གཤིས་ལས་བྱུང་བ་ཁོ་ནའོ། །ཝུའུ་ཨེར་སུའོ་ལས་
ཁོར་བདག་སྐྱོང་བྱས་ཤིང་ཟ་མ་བླུད་པར་མ་ཟད། ཨའོ་ལེ་ལི་ཡ་ནུའོ་ཡི་འཕྲིན་གསར་
དག་ཀྱང་རེ་རེ་བཞིན་བསྙད་བྱུང་། དེ་ལྟ་ནའང་དོན་དངོས་སུ་ཁོར་མཚོན་ན་དུས་ཡུན་
ལོ་མང་པོར་ཕུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་དང་བགྲོ་གླེང་བྱས་པར་མངོན། ཕ་རོལ་
པོ་འདས་རྗེས་སུ་རྒས་པ་མགྱོགས་ལ། ཕལ་ཆེར་སའི་ངོ་བོ་འགྱུར་ལ་ཉེ། འོན་ཀྱང་ཉིན་
རེར་ཐེངས་གཉིས་ལ་ཁོ་བཙལ་ནས་ཁ་བརྡ་བྱས་འགྲོ། ཁོ་ཚོས་བྱ་ཕོའི་འཛིང་མོ་བགྱིས་
པའི་སྐོར་བར་མེད་དུ་གླེང་སོང་ལ། ད་དུང་རྒྱུད་ལེགས་པའི་སྒོ་ཕྱུགས་གསོ་བའི་ར་བ་
ཞིག་སྐྲུན་རྩིས་ཀྱང་མཛད། འདི་དག་ནི་ཁོ་གཉིས་ཀྱིས་དགོས་མེད་ཀྱི་རྒྱལ་ཁ་མྱོང་འདོད་
མ་ལགས་པར། དེ་ནི་ཚེ་ཕྱི་མའི་གནོན་ཤུགས་ཆེ་བའི་གཟའ་ཉི་མར་ཁ་བརྡ་གློད་ནས་
ཕར་སྐྱེལ་ཐབས་བྱེད་པ་རང་ཡིན། དུས་སྐབས་དེ་འདྲར་པུའུ་ལུའུ་ཏེང་ཞི་ཨའོ་ཨ་ཅི་ལ་
ཨེར་གྱིས་ཁོ་ལ་ཟ་མ་བླུད་འགྲོ་བའི་མཚུངས་སུ། བགྲེས་སོང་འདིར་མི་ཆ་མེད་ཅིག་གི་
འོད་སྟོང་འབར་བའི་མཛད་རྗེས་སྤྲོས་བརྗོད་བྱས་འོང་། དེ་ཡང་མི་དེའི་མཚན་ལ་ཨའོ་
ལེ་ལི་ཡ་ནུའོ་ཟེར་ཞིང་། དམག་འཁྲུག་གི་དུས་ནང་ཧྲང་ཞའོ་ཞིག་ཡིན་པ་བཅས་སོ། །ཁོ་
གཅིག་པུ་ཡིན་པའི་དུས་སྐབས་ནང་། ཧོ་སའེ་ཨེར་ཁ་ཏིའེ་ཨའོ“པུའུ་ཨེན་ཏིའེ་ཡ་ནི་ཁང་
མིག་གྲངས་མེད་བདོག་པའི་རྨི་ལམ་ཁྲོད་དུ་ཡིད་བདེ་བག་ཕེབས་ངང་ཡོང་སྲིད། ཁང་བ་
དག་གི་ནང་ལྕགས་ཀྱི་གོང་ཤིང་སྤྲད་པའི་མལ་ཁྲི་དང་བསྙེས་སྟེགས་ཆ་འདྲ་བ་མང་པོ་
འདུག་ལ། རྩིག་ངོས་སུའང་དེ་བཞིན་སྡུག་སྒྲོལ་རྒྱལ་ཡུམ་མའི་བརྙན་པར་ཆ་འདྲ་བས་
གང་ཡོད། གྱན་མིག་དེ་ལས་གཞན་དུ་ཕྱིན་ཀྱང་གཅིག་འདྲ་ཏག་ཏག་ཡིན་ཏེ། དེ་ལྟར་
འཁོར་སྐྱོད་བྱས་ཚེ་མུ་མཐའ་ཡེ་ནས་མེད་དོ། །ཁོ་ལ་ཆ་བཞག་ན་གྱན་མིག་འདི་ལས་
གཞན་དེའི་ནང་འགྲོ་རྒྱུར་དགའ། ཚུལ་དེ་ནི་མེ་ལོང་གིས་ཁེངས་པའི་བར་ཁྱམས་སུ་དལ་
བུར་སྐྱོད་པ་དང་འདྲ་བས། ཕུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་གྱིས་ཁོའི་ཕྲག་སྟེང་དུ་
རྡེག་རྡེག་བྱེད་པའི་བར་དུ་མཚམས་མི་འཇོག དེར་བརྟེན་ཁོ་ནི་གྱན་མིག་རེ་རེ་བརྒྱུད་
ནས་ཕྱིར་ལྡོག་ཅིང་། རིམ་བཞིན་སད་པ་དང་བསྟུན་ནས་སྔར་ལམ་དེད་ནས་ཕྱིར་ཡོང་
རྗེས། དངོས་ཡོད་ཀྱི་ཁང་བའི་ནང་དུ་གྲོགས་པོ་རྙིང་བ་དེ་དང་འཕྲད་ངེས་པ་ཡིན། ཡིན་
ཡང་ཉིན་ཞིག་གི་མཚན་མོ་སྟེ། ཁོ་མལ་ཁྲིའི་སྟེང་དྲུད་ནས་ཡོང་རྗེས་ཀྱི་གཟའ་འཁོར་
གཉིས་འགོར་མཚམས་དེར། ཕུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་གྱིས་དཀྱིལ་དབུས་ཀྱི་
ཁང་བའི་ནང་དུ་ཁོའི་ཕྲག་པར་རྡེག་རྡེག་བྱས་རྗེས་ནས། ཁོ་ནི་གཏན་དུ་དེ་གར་བསྡད་
བྱུང་ལ། གནས་དེ་ནི་ད་གཟོད་དངོས་ཡོད་ཀྱི་ཁང་བ་ཡིན་པར་འདོད་སོང་། ཕྱི་ཉིན་ཞོགས་
པར་ཝུའུ་ཨེར་སུའོ་ལས་ཁོར་ཟ་མ་སྐྱེལ་དུས་སུ། སྐྱེས་པ་ཞིག་ཁྱམས་རིང་ལས་ཉེ་སར་
བཏུད་ཡོང་བ་མཐོང་། ཁོ་ནི་གཟུགས་པོ་ཐུང་ཞིང་ལུས་ཤ་རྒྱས་པ་ཞིག་སྟེ། ལུས་སུ་ཤམ་ལྭ་
ནག་པོ་རྒྱུ་འགོ་སྣམ་ལས་བྱས་པ་རེ་གོན་ཡོད་ཐོག ཞྭ་མོ་ནག་པོ་ཆེ་བ་དེས་རེ་དོགས་ཀྱི
མདངས་མངོན་པའི་མིག་དེ་མར་ཅུང་མནན་ནས་བདོག “དཀོན་མཆོག་མཁྱེན།” ཝུའུ་
ཨེར་སུའོ་ལས་ཡུད་ཙམ་ལ་འདང་བརྒྱབ་འཕྲལ “ངོ་མ་མེར་ཅི་ཡ་ཏེ་སི་དང་ཨ་ན་མ་ན་
རེད” ཅེས་ངག་ལས་ཤོར། མི་དེ་ནི་ཁ་ཐ་ཝུའུ་ལེ་ཡིན་ཏེ། པི་ཞི་ཐ་ཞི་ཝུང་གི་སྤུན་ཟླ་རང
ངོ་། །སྔོན་དུས་སུ་གཉིད་མི་ཡོང་བའི་ནད་དེར་གཡོལ་སླད་ཕྱི་རུ་འགྲིམས་པས་འཕྲིན་
གསར་ཅི་ཡང་གོ་ཐོས་མ་བྱུང་། དེར་པི་ཞི་ཐ་ཞི་ཝུང་གིས་ཁྱོད་ཅི་ཞིག་ལ་ཕྱིར་ཡོང་བ་ཡིན་
ཞེས་དྲིས་ཚེ། ཁོས་ཁོ་ཚོའི་གཟབ་ནན་གྱི་སྐད་ཆས “ང་ནི་རྒྱལ་པོ་དུར་འཇུག་བྱེད་དུ་
ཡོང་བའོ” ཞེས་ལན་ལྡོན་འོངས།
དེ་བས་ཁོ་ཚོ་ཧོ་སའེ ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡའི་ཁང་བའི་ནང་ཕྱིན་ཏེ།
ལུས་ཤུགས་ཡོད་ཚད་བཀོལ་ནས་ཁོ་བསྒུལ་ལ། ཡང་རྣ་སྒོར་གཏད་ནས་འུར་བརྒྱབ་པར་
མ་ཟད། མེ་ལོང་ཞིག་ཁོའི་སྣ་མདོར་གཏད་དེ་བཞག་ནའང་ཁོ་གཉིད་སྟུག་དེ་ལས་སློང་
མ་ནུས། དུས་ཡུན་རིང་བོ་མ་འགོར་བར། ཤིང་བཟོ་ཡིས་ཁོའི་ལུས་བོངས་ཚད་ནས་དུར་
སྒམ་ལས་མགོ་བརྩམས་སོང་། བར་དེར་ཁོ་ཚོས་སྒེའུ་ཁུང་བརྒྱུད་ནས་ཕྱི་རོལ་ཏུ་བལྟས་
ཚེ། མེ་ཏོག་སེར་ཆུང་མང་པོ་ཆར་བ་བཞིན་དུ་ཟམ་ཟིམ་ངང་འབབ་བཞིན་པ་མཐོང་
འོང་། མེ་ཏོག་གི་ཆར་བ་དེ་གྲོང་རྡལ་ནང་ཞག་གང་བོར་བབས་པས། ལྷིང་འཇགས་ཀྱི་
ཐོར་རླུང་དེས་ཁང་བའི་ལྕོག་དག་མནན་ཐོག་སྒོ་མོའང་ཕྱེ་ས་མི་འགྲོ་བར་བཏང་ལ། ཁུང་
མེད་ཕྱི་རུ་ཉལ་བའི་སྲོག་ཆགས་སྐོར་ཞིག་ནི་དབུགས་བཏུམས་ལ་སོང་ནས་ཤི་བར་གྱུར།
དེ་འདྲའི་འཚུབ་ཅིང་མོད་པའི་མེ་ཏོག་ནི་མཁའ་ལམ་ནས་ཆར་ལྟར་ལྷུང་འབྲས་སུ། ནམ་
ལངས་པའི་ཚེ་ན་སྲང་ཆེན་སྲང་ཆུང་ཀུན་པོར་བལ་སིལ་བུས་བཏགས་འདྲའི་ས་གདན་
གྱིས་ཁེབས་འདྲ་བྱུང་བ་ལ། མི་རྣམས་ཀྱིས་ལྕགས་ཁེམ་དང་སྨྱུག་སྤར་སྤྱད་ནས་ལམ་བུ་
བཏོད་དེ་ཁོའི་བེམ་པོ་ཕྱི་རུ་བསྐྱལ།
ཨ་མཱ་ལན་ཏ་བསྙེས་སྟེགས་སུ་ཙོག་ཅིང་ལག་གི་ལས་བྱ་བརླ་སྟེང་དུ་བཞག་རྗེས།
ཨའོ་ལེ་ལི་ཡ་ནུའོ་ཧོ་སའེ་ཡིས་མ་ནེའི་ངོས་སུ་ལྦུ་བ་བསྐུས་འཕྲལ། ཁ་སྤུ་བཞར་སྤྱད་ཀྱི་
རྣོ་གྲི་དེ་ཀོ་ཤུན་སྟེང་བརྡར་ནས་མི་ཚེ་འདིའི་ཆེས་ཐོག་མའི་ཁ་སྤུ་བཞར་བར་སྟ་གོན་བྱེད་
པར་བལྟས། ཁོས་ཚོད་ལྟའི་ཚུལ་དུ་ཡ་མཆུའི་སྟེང་གི་ཁ་སྤུ་སེར་སྐྱ་དེ་དར་བཟོ་ཆེ་བའི་
དབྱིབས་སུ་བཞར་སྐབས་མཉམ་མ་བཞག་པར་སྐྱི་ལྤགས་བཞར་སོང་བར། ལྦུ་སོབ་ཀྱི་གཞི་
རུ་ཟུངས་ཁྲག་ཕྱིར་བཞུར་འོངས་ཀྱང་། ཆེས་མཐའ་མར་རང་གི་འདོད་ཐོག་ལ་ཡོང་བ་
ཞིག་བཞར་མ་ཐུབ། ཡིན་ནའང་དཀའ་ལས་དེས་ཨ་མཱ་ལན་ཏའི་སེམས་སུ་དུས་དེ་ནས་
བཟུང་རང་ཉིད་རྒ་བའི་མགོ་བརྩམས་པ་ཚོར་བྱུང་།
“ཁྱོད་ནི་ཁྱོད་ཀྱི་ལོ་ན་འདིའི་སྐབས་ཀྱི་ཨའོ་ལེ་ལི་ཡ་ནུའོ་དང་ཨ་ན་མ་ན་རེད།”
མོས་མཐུད་ནས “ཁྱོད་ད་ནི་མི་དར་མར་ཆགས་ཟིན” ཅེས་བརྗོད་པར་མངོན།
དོན་ངོ་མར་ཁོ་ནི་སྔར་ནས་དེ་ལྟར་ཡིན་སོང་། ཚུལ་དེ་རྒྱུ་མ་ཕུ་འདེད་བྱས་ཚེ་རྒྱང་
ཐག་རིང་བའི་སྔོན་གྱི་ཉིན་ཞིག་ལ་གཏུགས་ཆོག དེའི་དུས་ཨ་མཱ་ལན་ཏས་ཁོ་ནི་བྱིས་
པ་ཞིག་གི་ཚུལ་དུ་བཞག་སྟེ། ཁྲུས་ཁང་ནང་དུ་ཁོའི་མདུན་ནས་གྱོན་ཆས་མཐའ་དག་
ཕུད་སོང་། དེ་ཡང་པི་ལར་ཐེར་ནེ་ལས་བྱིས་པ་འདི་མོར་བྱིན་ནས་བདག་སྐྱོང་བྱེད་དུ་
བཅུག་མཚམས་ནས། མོས་དུས་རྒྱུན་དེ་ལྟར་བྱས་པས་ད་ནི་གོམས་ལོབས་སུ་གྱུར་འདུག
ཁོས་ཐོག་དང་པོར་མཐོང་སྐབས་མཉམ་འཇོག་ལན་གཅིག་བྱུང་བ་ནི་མྱོས་བུམ་བར་གྱི་
ཉག་ཆེན་པོ་དེ་ཡིན་པར། བྱིས་བློའི་དྲི་མ་མ་བཏང་བར་འདིར་ཅི་བྱུང་བ་རེད་ཅེས་དྲིས།
ཨ་མཱ་ལན་ཏས་སེན་མོ་སྤྱད་དེ་བྲང་ངོས་སུ་བརྐོ་བའི་ཉམས་ཤིག་དོད་ཞོར “བརྐོས་ཤིང་
བརྐོས་ལ་བརྐོས་ཤིང་བརྐོས་པས་འདི་ལྟར་བྱུང་བ་ཡིན” ཞེས་ལན་ལྡོན། ཕྱིས་སུ་མོ་ནི་
ཕི་ཨའེ་ཐེ་ལུའོ་ཁོ་ལིའེ་སི་ཕི་ཡིས་རང་སྲོག་བཅད་པའི་དོན་རྐྱེན་ལས་སླར་གསོ་ཐོབ་
རྗེས་སུ། ཡང་ཨའོ་ལེ་ལི་ཡ་ནུའོ་ཧོ་སའེ་དང་མཉམ་པོར་ཁྲུས་ལ་ཞུགས། དེའི་དུས་ཁོས་
ནི་ཉག་ཆེན་པོ་དེར་མཉམ་འཇོག་དེ་འདྲ་མི་བྱེད་པར། སྨུག་མདོག་གི་ནུ་ཏོག་དང་མཁྲང་
རྒྱས་ཀྱི་བུམ་རིས་ལ་དང་དོད་བྱུང་བས། ལུས་ཡོངས་སུ་ཁྱད་མཚར་གྱི་འདར་ཡོམ་ཞིག་
རྒྱུགས་པར་མངོན། ཁོས་མུ་མཐུད་ནས་ལྟ་ཞིབ་བྱས་པར། དལ་བ་དལ་བུར་མོའི་གསང་
གནས་ཐད་ཀྱི་ཁྱད་མཚར་ཤེས། དེ་ལྟར་བལྟས་ཚེ་པགས་ངོས་ཀྱི་བ་སྤུ་ནི་ལྡོག་ཕྱོགས་
སུ་ལངས་ཡོད་པ་ལྟར་འདུག་ཙ་ན། ཚུལ་དེ་ནི་མོའི་ལུས་པོར་ཆུ་ཕོག་པ་དང་ཀུན་ནས་
མཚུངས། ཆུང་དུས་སུ་ཁོ་ནི་ནམ་མ་ལངས་པའི་སྔོན་དུ་རང་གི་དཔྱང་ཁྲི་དང་གྱེས་ཏེ་
ཨ་མཱ་ལན་ཏའི་མལ་ཁྲིའི་སྟེང་ཉལ་དུ་ཡོང་བར་ལོབས་ཡོད། སེམས་སུ་མོ་དང་མཉམ་དུ་
ཡོད་དུས་མུན་ནག་ལ་མི་སྐྲག་པ་ལྟ་བུའི་ཚོར་བས་བརྟས། ཡིན་ཡང་མོའི་གཅེར་བུའི་
ལུས་མཐོང་བའི་ཉིན་དེ་ནས་བཟུང་། ཁོ་ནི་མོའི་དུག་སྦྲང་འགོག་སྤྱད་ཀྱི་རས་ཡོལ་ནང་
འཛུལ་དོན་དེ་མུན་ནག་ལ་འཇིགས་པ་ཁོ་ན་རང་མིན་ཏེ། དེ་ནི་ནམ་ལངས་ཁར་མོའི་
དྲོད་འཇམ་གྱི་འབྱིན་རྔུབ་ཉིད་མྱོང་འདོད་པ་རྐྱང་རྐྱང་ངོ་། །ཉིན་ཞིག་གི་ཞོགས་པ་སྟེ། བྱེ་
བྲག་ཏུ་བརྗོད་ན་ཨ་མཱ་ལན་ཏས་ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སིར་ཁས་ལེན་མི་བྱེད་
པའི་ཉིན་དེ་དག་རིང་། ཨའོ་ལེ་ལི་ཡ་ནུའོ་ཧོ་སའེ་ནི་དབུགས་ཀྱི་འབྱིན་རྔུབ་ཁག་པའི་
བར་མཚམས་སུ་གློ་བུར་སད་བྱུང་བ་ལ། མོའི་མཛུབ་མོ་དག་ནི་དྲོད་རླབས་རྒྱས་པའི་འབུ་
རིགས་ཤིག་དང་འདྲ་བར་ཁོའི་ཕོ་བའི་ངོས་སུ་འགུལ་གྱིན་གདའ། ཁོས་རང་ཉིད་སད་
མེད་པའི་ཚུགས་ཀ་དང་བཅས་ལུས་པོ་ཇེ་བདེར་བཏང་སྟེ་མོར་སྟབས་བདེ་གང་ལེགས་
བཟོས་སོང་བར། དེ་འབྲེལ་དུ་སེང་རས་ནག་པོ་དཀྲིས་མེད་པའི་མོའི་མཁྲིག་མ་ནི་ལོང་
བར་གྱུར་པའི་སྲོག་ཆགས་ཤིག་དང་མཚུངས་པར་ཁོའི་སྐོམ་པས་གདུང་བའི་ཆུ་རྩྭའི་བར་
ནས་དལ་བུར་འགྲོ་བ་ཚོར། ཕྱོགས་གཉིས་ཀས་སེམས་གཏིང་ན་ཁྲ་ཀྲིག་གེར་གསལ་བའི་
དོན་དངོས་དེ་མི་ཤེས་ཁུལ་བགྱིས་སོང་ལ། སུས་ཀྱང་ཕ་རོལ་པོས་ཚུལ་དེ་རྟོགས་ཡོད་པ་
མ་ཚོར་ཁུལ་བྱས། མཚན་མོ་དེ་ནས་བཟུང་ཕར་རྒོལ་བྱེད་ས་མི་འགྲོ་བའི་གསང་ཆིངས་
ཤིག་གིས་ཁོ་གཉིས་ཕྱོགས་གཅིག་ལ་དྲག་ཏུ་བསྡམས་སོ། །ཨའོ་ལེ་ལི་ཡ་ནུའོ་ཧོ་སའེ་ལ་
ཆ་བཞག་ན་མགྲོན་ཁང་ནང་གི་ཆུ་ཚོད་ཀྱིས་ནམ་ཕྱེད་ཀྱི་དུས་སྟོན་པའི་ཧྭར་ཚི་མ་གོ་
ཚེ་བདེ་བར་གཉིད་མི་ཐུབ་ལ། ཡང་ཕྱིའི་མོ་སྒོར་རྒས་གཉེར་མངོན་པའི་ལོ་ན་ཚོད་མཐོ་
བའི་ཕྱུགས་ཆུང་མ་དེར་མཚོན་ན་རྨི་ལམ་ཞིང་གི་མི་དེ་དུག་སྦྲང་འགོག་སྤྱད་ཀྱི་ཡོལ་
བའི་ནང་ལོགས་སུ་མ་ཡོང་ན་ཆུ་ཚོད་སྐར་མ་གང་ལའང་སྐྱིད་པོ་ཞིག་ཡོང་མི་སྲིད། མོས་
ལག་པ་ཟུང་ལ་བརྟེན་ནས་བསྐྱངས་ཏེ་ནར་སོན་མཁན་དེ་ཉིད། དུས་འདི་འདྲ་ཞིག་ལ་
རང་ཉིད་ཀྱི་ཁེར་རྐྱང་གི་སྡུག་བསྔལ་སེལ་བའི་སྨན་མཆོག་ཅིག་ཏུ་འགྱུར་སྲིད་པ་ནི་
མོའི་བསམ་པའི་དགུ་ལའང་འཁོར་མ་མྱོང་། ཁོ་ཚོ་གཅེར་བུར་བུད་ནས་མཉམ་གཅིག་
ཏུ་ཉལ་བར་མ་ཟད། ཕན་ཚུན་བརྩེ་བྱིལ་བགྱིས་ཏེ་ཐང་ཆད་ནས་ཆད་པ་རོ་རུ་གཏོང་
བ་དང་། ད་དུང་ཁྱིམ་ནང་གི་གྲུ་ག་སོ་སོར་བདའ་འདེད་བྱས་ཐོག ཡང་དུས་ལ་ངེས་པ་
མེད་པར་ཉལ་ཁང་གི་སྒོ་མོ་གཏན་རྗེས་རྒྱུན་རིང་བའི་དགའ་མགུ་ཡི་མཚོ་ཀློང་དུ་བྱིང་
འགྲོ། དེ་ལྟར་ཁོ་ཚོ་ཅུང་མིན་ན་ཝུའུ་ཨེར་སུའོ་ལས་ཤེས་སོང་། ཉིན་དེའི་ཕྱི་དྲོར་མོ་འབྲུ་
མཛོད་ཁང་ནང་དུ་ཕྱིན་སྐབས། ཁོ་གཉིས་ཀྱིས་མཆུ་འདབ་སྦྱོར་བར་གྲ་སྒྲིག་བྱེད་པའི་
དུས་དེར་ཁེལ་བ་རེད། “ཁྱོད་ནི་རང་གི་ཨ་ནེ་ལ་དགའ་བ་ཡིན་ནམ།” མོས་ཅི་ཡང་
མི་ཤེས་པའི་ངང་དུ་ཨའོ་ལེ་ལི་ཡ་ནུའོ་ཧོ་སའེ་ལ་དྲིས། ཁོས་ལན་དུ་འོ་ལེ་ཞེས་བརྗོད་
པར། “ཁྱོད་ཀྱི་སྒྲུབ་ཚུལ་དེ་འགྲིག་འདུག” ཝུའུ་ཨེར་སུའོ་ལས་དེ་ལྟར་དཔྱད་འཇོག་
གནང་འཕྲལ། སོབ་གོར་ལས་སྤྱད་ཀྱི་ཕྱེ་ཚད་མ་ཐག་ཐབ་ཚང་དུ་ཕྱིར་ལོག གནས་ཚུལ་
དེས་ཨ་མཱ་ལན་ཏ་ནི་དྲག་ཅིང་ཁོལ་བའི་སྦྱོར་བ་ཉིད་ལས་གློ་བུར་སད་དུ་བཅུག་སོང་།
མོས་ཤེས་རྟོགས་ཟིན་པ་ནི་རང་ཉིད་རབ་ཅིག་ལ་བརྒལ་དྲགས་པ་མ་ཡིན་ནམ། དེ་ནི་
ན་ཆུང་ཁོ་དར་མཆུ་འདབ་སྦྱོར་བའི་རྩེད་མོ་ཙམ་པོ་རང་མ་ལགས་པར། ཚད་གང་ལས་
བརྒལ་ནས་དར་མ་ལས་ཡོལ་བ་ཞིག་གི་རེ་བ་མེད་པའི་འདོད་ཆགས་སློང་བར་བྱེད་པ་རང་
རེད་སྙམ་པས། དེ་མ་ཉིད་དུ་འབྲེལ་ཐག་གྲིས་གཏུབས་པ་ནང་བཞིན་བཅད། ཨའོ་ལེ་ལི་ཡ
ནུའོ་ཧའོ་སེ་ཡིས་བར་དེར་དམག་སྦྱོང་ཚར་ལ་ཉེ་བས། ཆེས་མཐའ་མར་དངོས་ཡོད་དང་
དུ་བླངས་ནས་དམག་སྒར་ནང་དུ་སྤར་བ་བརྒྱུད་ནས་དེ་གར་ཉལ་མགོ་བརྩམས། གཟའ་
སྤེན་པ་རེ་རེར་ཁོ་དང་དམག་མི་ཚོ་ཁ་ཐ་ལི་ནུའོ་ཡི་ཚོང་ཁང་དུ་འགྲོ་བཞིན་ཡོད། གློ་བུར་
སླེབས་ཡོང་བའི་ཁེར་རྐྱང་དང་། སྔ་མོར་སྨིན་པའི་ལང་ཚོ་སོགས་ལ་ནི་མེ་ཏོག་རྙིད་པའི་
དྲི་མ་བྲོ་བའི་བུད་མེད་དག་གི་ལུས་སྟེང་ནས་སེམས་གསོ་ཐོབ། ཁོས་ནི་མུན་ནག་ཁྲོད་
རྟོག་པ་གང་སར་འཕྲོ་རུ་བཅུག་པ་བརྒྱུད། མོ་དག་ནི་ཨ་མཱ་ལན་ཏ་རུ་སྒོམ་ཅི་ཐུབ་བྱས།
དུས་ཡུན་རིང་བོ་མ་འགོར་བར། ཕན་ཚུན་འགལ་བར་སྣང་བའི་དམག་འཁྲུག་ཐད་
ཀྱི་འཕྲིན་གསར་ནི་ཕྱོགས་ཀུན་ཁྱབ་མགོ་བརྩམས། སྲིད་གཞུང་གིས་ཟིང་འཁྲུག་གི་རྒྱ་
ཇེ་ཆེར་འགྲོ་བཞིན་པ་ཁས་ལེན་བྱེད་ཀྱང་། མ་ཁུང་ཏོ་ཡི་དམག་དཔོན་ཚོའི་སར་ནང་
ཁུལ་གྱི་འཕྲིན་གསར་འབྱོར་བའི་ནང་འཆམ་མཐུན་གྱི་ཡི་གེ་འགྲུབ་ལ་ཉེ་བར་བརྗོད། ཟླ་
བཞི་པའི་ཚེས་མགོ་ཞིག་ལ། ཕོ་ཉ་ཆེ་གེ་མོ་ཧོ་ལི་ནེ་ལེ་ཏོ་མར་ཁོ་སི་ཡི་མདུན་སར་མངོན་
བྱུང་། ཕོ་ཉ་བས་ཁོ་ལ་བདེན་དཔང་བྱས་པ་ནི། ཏང་གི་མགོ་ཁྲིད་ཀྱིས་དངོས་གནས་ནང་
ལོགས་ཀྱི་འོས་ལངས་དམག་དང་འབྲེལ་བ་བཟུང་བར། དུས་ཡུན་རིང་བོ་མི་དགོས་པར་
དམག་འཁྲུག་མཚམས་འཇོག་གི་ཆིངས་ཡིག་དགོད་ངེས་ཏེ། ཚུལ་དེས་རང་དབང་ཏང་
ལ་པུའུ་ཀྲང་གསུམ་གྱི་གོ་ས་ཐོབ་ཅིང་། དེ་མིན་རྒྱལ་ཚོགས་ནང་གི་གདན་ཐོབ་ཉུང་ངུ་
ལས་གཞན། དྲག་ཆས་བསྐྱུར་བའི་འོས་ལངས་དམག་གི་བཙོན་གྲོལ་ཆེན་པོ་བཅས་ཀྱང་
འདུས། ཕོ་ཉ་དེས་ད་དུང་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་ཆེས་གསང་
རྒྱ་ཅན་གྱི་ཡི་གེ་ཞིག་ཀྱང་ཁྱེར་ནས་ཡོང་འདུག་པར། ཁོས་ནི་བཀའ་ཡིག་དེའི་ནང་
དམག་འཁྲུག་མཚམས་འཇོག་པའི་ཆིངས་ཡིག་ལ་མི་འཐད་པའི་ལྟ་ཚུལ་བཏོན་ཡོད་དེ།
རེ་བ་ནི་ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སིས་མངའ་འོག་ལས་ཆེས་ཕུལ་བྱུང་གི་མི་ལྔ་
བདམས་ནས་སྟ་གོན་ཇི་སྙེད་ཚགས་རྗེས་སུ་རྒྱལ་མཚམས་ལས་བརྒལ་དགོས་པར་བརྗོད་
འདུག བཀའ་ཡིག་དེ་ལག་ལེན་དུ་བསྟར་བ་ནི་ཆེས་གསང་བ་ཡང་གསང་གི་ཚད་ལ་
སླེབས། འཆམ་མཐུན་ཡི་གེ་གསལ་བསྒྲགས་མ་བྱས་པའི་གཟའ་འཁོར་གཅིག་གི་སྔོན་
ཏེ། ཕན་ཚུན་འགལ་བའི་གཏམ་ཡན་གང་སར་མཆེད་པའི་དུས་སྐབས་ནང་། ཧྲང་ཞའོ་
ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་ཧྲང་ཞའོ་ལུའོ་ཀོ་ཁར་ཉི་སུའེ་ལའོ་ཐེ་བའི་བློས་
ཐུབ་དམག་དཔོན་བཅུ་ཁྲིད་ནས་ནམ་ཕྱེད་ཀྱི་དུས་སུ་མ་ཁུང་ཏོ་རུ་འབྱོར་ལ། སྡོད་དམག་
ཐོར་བར་བྱས་ཤིང་དྲག་ཆས་སྦ་བ། ཡིག་ཆ་མེད་བརླགས་སུ་གཏོང་བ་བཅས་མཛད། ནམ་
གསལ་ལ་ཉེ་དུས། ཁོ་ཚོ་ནི་ཧྲང་ཞའོ་ཧོ་ལི་ནེ་ལེ་ཏོ‘མར་ཁོ་སི་དང་དེའི་མངའ་འོག་གི་
དམག་དཔོན་ལྔ་བཅས་གྲོང་རྡལ་དང་གྱེས་པ་ཡིན། རེབ་འདིའི་སྦྱོར་བ་ནི་མགྱོགས་ཤིང་
གསང་རྒྱ་མཛད་པ་ཆེས་དམ་པས། ཝུའུ་ཨེར་སུའོ་ལས་ཀྱང་ཆེས་མཐའ་མའི་དུས་སྐབས་
སུ་མ་གཏོགས་ཤེས་མ་བྱུང་། དེའི་དུས་མི་ཞིག་གིས་དལ་མོའི་ངང་མོ་ཉལ་སའི་ཁང་བའི་
སྒེའུ་ཁུང་རྡུང་བ་དང་། སྐད་དམའ་མོར “གལ་སྲིད་ཁྱེད་ཀྱིས་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཨེར་ལ་བལྟ་འདོད་ན། ད་ལྟ་ཉིད་དུ་སྒོ་ཁར་ཡོང་རོགས” ཟེར། མོ་ནི་
དེ་མ་ཐག་མལ་ཁྲི་ལས་བབས་ཤིང་ཉལ་གོས་གཅིག་པུ་གོན་ནས་སྒོར་བུད་པར། སྐྱ་མི་སྐོར་
ཞིག་གྲག་འགུལ་མེད་པའི་དུ་སྨུག་ནང་དུ་གྲོང་རྡལ་དང་གྱེས་བཞིན་པ་རབ་རིབ་ཅིག་
མཐོང་། ཉིན་གཉིས་པར་སླེབས་དུས། མོས་གཞི་ནས་ཨའོ་ལེ་ལི་ཡ་ནུའོ་ཧོ་སའེ་ཡང་རང་
གི་ཨ་ཕ་དང་མཉམ་པོར་བུད་སོང་བ་ཤེས།
སྲིད་གཞུང་དང་ངོ་རྒོལ་ཏང་གིས་མཉམ་འབྲེལ་བསྒྲགས་གཏམ་ནང་དམག་འཁྲུག་
མཚམས་བཞག་ཚུལ་སྤེལ་སོང་། དེ་ནས་ཉིན་བཅུའི་རྗེས་སུ་འཕྲིན་གསར་ཞིག་ཁྱབ་ཡོང་
བ་ནི། ཧྲང་ཞའོ་ཨའོ་ལེ་ལི་ཡ་ནུའོ་ཡིས་ནུབ་ཕྱོགས་ཀྱི་རྒྱལ་མཚམས་ཁུལ་དུ་དྲག་པོའི་
འོས་ལངས་ཤིག་སྤེལ་བར་བརྗོད། དེ་འབྲེལ་དུ་ཁོའི་མི་སྣ་ཉུང་ཞིང་ལག་ཆ་བཟང་རྒྱུ་
མེད་པའི་དམག་དཔུང་དེ་གཟའ་འཁོར་གཅིག་ནང་ནས་ཕམ་ཚུལ་ཡང་གོ་འོངས། ཡིན་
ནའང་ལོ་འདི་གཅིག་པུ་སྟེ། རང་དབང་ཏང་དང་རྙིང་ཞེན་ཏང་གིས་རྒྱལ་དམངས་རྣམས་
ལ་འགྲིག་མཐུན་བྱུང་སོང་ཞེས་ཡིད་ཆེས་སུ་འཇུག་དུས། ཁོས་ནི་ཡང་བསྐྱར་འོས་ལངས་
རེབ་བདུན་རྩ་འཛུགས་བྱས་པར་མངོན། ཉིན་ཞིག་གི་དགོང་མོར། ཁོས་གཡོར་ལྡན་གྲུ་
སྟེང་ནས་ལི་ཨའོ་ཨ་ཁྲ་རུ་སྒྱོགས་མདེལ་འཕངས་པར། གནས་དེ་སྲུང་མཁན་དམག་དཔོན་
གྱིས་ཡུལ་དེར་གྲགས་སྙན་མཐོ་བའི་རང་དབང་ཏང་གི་མི་བཅུ་བཞི་མལ་ཁྲིའི་སྟེང་ནས་
དྲུད་ཡོང་སྟེ་སྲོག་ཆད་བཅད་ནས་འཁོན་ལན་བསློགས། ཁོས་ཡར་སྔོན་རྒྱལ་མཚམས་
ཀྱི་འགག་སྲུང་ཚིགས་མལ་ཞིག་ཟླ་ཕྱེད་ཙམ་གྱི་རིང་བཙན་བཟུང་སྒོས། ས་དེ་གར་རྒྱལ་
ཡོངས་ལ་གློག་འཕྲིན་བཏང་བ་བརྒྱུད་ཕྱོགས་ཀུན་ནས་དམག་འཁྲུག་སློང་དགོས་ཚུལ་
བརྗོད་ལ། ཡང་རེབ་ཅིག་རྒྱང་རིང་དུ་སྐྱོད་པའི་ལམ་བར་ནས་མགོ་འཐོམས་པས་ཆར་
ལྡན་ནགས་ཚལ་དུ་ཟླ་གསུམ་རིང་ལུས་པར། བློ་ཡུལ་ལས་འགོངས་པ་ནི་སྤྱི་ལེ་ཆིག་སྟོང་
ལྔ་བརྒྱ་ལྷག་ལ་བསྐྱོད་རྗེས། གནའ་བོའི་ནགས་ཚལ་བརྟོལ་ཏེ་རྒྱལ་སའི་མཐའ་ཁུལ་དུ་
སླེབས། ད་དུང་ཐེངས་ཤིག་ལ། མ་ཁུང་ཏོ་དང་བར་ཐག་ལེ་བར་ཉི་ཤུ་ལས་མེད་པའི་གནས་
དེ་རུ། སྲིད་གཞུང་དམག་གི་སྐོར་ཞིབ་རུ་ཁག་དང་འཕྲད་དེ་རི་ཁུལ་དུ་ཕྱི་ནུར་སྟེག་མཐའ་
རུ། ཁོའི་ཕ་རྒན་གྱིས་ལོ་མང་པོའི་སྔོན་གསར་རྙེད་བྱུང་བའི་སི་ཕེན་གྱི་གྲུ་ཆེན་དེའི་ཤུལ་
དངོས་ལུས་པའི་སྒྱུ་འཕྲུལ་ལྡན་པའི་ཡུལ་དེར་ཉེ་བ་བྱུང་།
པི་ཞི་ཐ་ཞི་ཝུང་ནི་བར་སྐབས་དེ་འདྲ་ཞིག་ལ་འཇིག་རྟེན་དཀར་ངོགས་འདི་དང་བྲལ།
མོས་ནི་གཉིད་མི་ཡོང་བའི་ནད་ཀྱི་རྐྱེན་ལས་རྒྱལ་མོའི་གོ་གནས་དོར་ནའང་། ཆེས་མཐའ་
མའི་དུས་ནང་བསམ་ཐོག་ལ་རྟ་རྒྱུགས་ཏེ་ལྷོད་འཇགས་ངང་ཚེ་དུས་བྱས། མོའི་ཁ་ཆེམས་
ནི་རང་གི་མལ་ཁྲིའི་འོག་ཏུ་སྦས་ནས་ལོ་ཉི་ཤུ་ལྷག་འགོར་བའི་བསོགས་དངུལ་བཏོན་
ནས། ཧྲང་ཞའོ་ཨའོ་ལེ་ལི་ཡ་ནུའོ་ལ་བསྐུར་ཏེ་མུ་མཐུད་དུ་འཐབ་འཛིང་བགྱི་བ་དེ་རང་
ངོ་། །ཝུའུ་ཨེར་སུའོ་ལས་དངུལ་དེ་རྣམས་ཕྱིར་མ་བླངས། རྒྱུ་མཚན་ནི་སྐབས་དེར་ཧྲང་
ཞའོ་ཨའོ་ལེ་ལི་ཡ་ནུའོ་ཉིད་ཞིང་ཆེན་དང་ཉེ་སའི་སྐམ་སར་འབུད་པའི་དམག་འཁྲུག་
ནང་འདས་ཚུལ་ཕྱོགས་ཀུན་མཆེད་པས་རེད། མི་རྣམས་གཞུང་ཕྱོགས་ཀྱི་གསལ་བསྒྲགས་
ལ་ཡིད་ཆེས་སླ་སྟེ། དེ་ནི་ལོ་གཉིས་མ་འགོར་བའི་ནང་གི་རེབ་ཐེངས་བཞི་པ་ཡིན་པའི་
ཁར། བུའི་ཕྱོགས་ཀྱི་གནས་ཚུལ་ཅི་ཡང་མ་གོ་བར་ཟླ་དྲུག་འདས་པས་རེད། ཝུའུ་ཨེར་
སུའོ་ལ་དང་ཨ་མཱ་ལན་ཏ་གཉིས་ཀྱིས་སྡུག་སྔོན་མ་ཕར་བསྐྱལ་མ་ཚར་གོང་ལ་སྡུག་ཕྱི་མ་
འཁུར་རྩིས་བྱེད་སྐབས་སུ། བསམ་ཡུལ་ལས་འདས་པའི་འཕྲིན་གསར་གློ་བུར་བ་འབྱོར་
བྱུང་། དེ་ནི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ད་རུང་འཚོ་ཞིང་གཞེས་ཏེ།
རང་རྒྱལ་གྱི་སྲིད་གཞུང་ལ་རྒོལ་ལན་བསློག་རྒྱུ་དོར་ནས། ཅ་ལེ་པི་མཚོ་ཡི་སྤྱི་མཐུན་རྒྱལ་
ཁབ་གཞན་དག་གིས་རྒྱལ་ཁ་ལེན་ལ་ཉེ་བའི་མཉམ་འབྲེལ་ཕྱོགས་ཁག་གི་དཔུང་སྡེའི་
ནང་ཞུགས་པར་མངོན། ཁོས་ནི་མིང་སྣ་ཚོགས་སྤྱད་ནས་བྱ་འགུལ་སྤེལ་བཞིན་པས། རང་
གི་རྒྱལ་ཁབ་དང་ཐག་རིང་ནས་རིང་དུ་ཕྱིན། དུས་ཕྱིས་སུ་མི་རྣམས་ཀྱིས་གཞི་ནས་རྟོགས་
པ་ནི། སྐབས་དེའི་ཁོས་བློ་སེམས་རྩེ་གཅིག་གིས་མེ་གླིང་བར་མའི་ས་ཕྱོགས་སོ་སོའི་མཉམ་
འབྲེལ་ཕྱོགས་ཁག་གི་སྟོབས་ཤུགས་གཅིག་སྡུད་བྱེད་དོན་ནི། ཨ་ལ་སི་ཅ་ནས་པ་ཐ་ཀོ་
ཉི་ཡའི་བར་གྱི་རྙིང་ཞེན་ཏང་མཐའ་དག་གཙང་ཕྱགས་བྱེད་འདོད་རང་ཡིན། ཁོ་ཕ་ཡུལ་
དང་གྱེས་རྗེས་ཀྱི་ལོ་དུ་མ་འགོར་བའི་སྐབས་ཤིག་ལ། ཝུའུ་ཨེར་སུའོ་ལའི་ལག་ཏུ་ཐོག་
དང་པོར་ཁོས་བྲིས་པའི་འཕྲིན་ཡིག་དེ་འབྱོར་སོང་། འཕྲིན་ནི་ཁུ་པ་ཡི་ཧྲེང་ཏི་ཡ་ཀོ་ནས་
བསྐུར་པ་ལ། ལམ་བར་དུ་མི་ལག་མང་པོ་བརྒྱུད་པས་ད་ནི་གཉེར་དྲགས་ཏེ་ཡིག་གཟུགས་
ཀྱང་རབ་རིབ་མག་མོག་ཏུ་བཏང་འདུག
“ང་ཚོ་ལ་གཏན་དུ་ཁོ་མི་དབང་བ་ཡིན།” ཝུའུ་ཨེར་སུའོ་ལས་དབུགས་རིང་ཞིག་
ཕྱུང་རྗེས “འདི་ལྟར་སོང་ན་ཁོས་འཛམ་བུ་གླིང་གི་ཕར་སྣེ་ཞིག་ཏུ་ཡེ་ཤུའི་འཁྲུངས་སྐར་
རོལ་དགོས་འདུག" ཟེར།
སྐད་ཆ་འདིར་ཉན་མཁན་ནི། མོས་ཁོ་ལ་འཕྲིན་དངོས་བསྟན་མྱོང་བའི་མི་ཐོག་མ་སྟེ།
རྙིང་ཞེན་ཏང་གི་དམག་དཔོན་ཧོ་སའེ་ལ་ཁོར་མེང་ཁ་ཏ་ཞུ་བ། དམག་འཁྲུག་རྗེས་ཀྱི་མ་
ཁུང་ཏོ་ཡི་གྲོང་གཙོ་དེ་རང་ངོ་། ། “ཨའོ་ལེ་ལི་ཡ་ནུའོ་ཟེར་བ་འདི།” དམག་དཔོན་མེང་
ཁ་ཏ་ཡིས “ཡིད་ཕངས་པ་ནི་ཁོ་རྙིང་ཞེན་ཏང་མིན་པ་དེ་རེད” ཅེས་སྨྲས་སོང་། ཁོའི
དད་གུས་དེ་ནི་སྙིང་ཁོང་རུས་པའི་གཏིང་ནས་ཡོང་བ་ཡིན། རྙིང་ཞེན་ཏང་གི་ཁོངས་མི་
མང་པོ་དང་འདྲ་བར། དམག་དཔོན་འདི་ཡང་ཆེས་ཐོག་མར་རང་གི་ཏང་ཁག་སྲུང་སླད་
དམག་འཁྲུག་ནང་ཞུགས་ལ། དམག་འཁྲུག་གི་གོ་རིམ་ཁྲོད་དུ་དམག་དཔོན་གྱི་གོ་ཐོབ་
བླངས། ཡིན་ཡང་ཁོའི་སེམས་སུ་རང་ཉིད་ཆེད་ལས་དམག་མི་རུ་འགྱུར་འདོད་མེད། དེ་
ལས་ལྡོག་སྟེ་ཏང་ནང་གི་བློས་ཐུབ་མང་པོ་དང་ཆ་འདྲ་བར་དམག་དོན་རིང་ལུགས་ལ་ངོ་
རྒོལ་བྱེད་མཁན་ཡིན། ཁོའི་མིག་ནང་དུ་དམག་མི་སུ་ཡིན་ཡང་རྩ་དོན་མེད་པའི་འབའ་
འབུ་དང་ཧམ་སེམས་ཆེ་བའི་གཡོ་ཇུས་མཁན་ཏེ། མི་སེར་ལ་དྲག་གནོན་བྱེད་པའི་ཟིང་
ལོང་ཁྲོད་དུ་རང་གི་ཁེ་ཕན་ལེན་པར་གོམས་མཁན་ཏག་ཏག་ཡིན་པར་འདོད། ཁོ་ནི་ཤེས་
རབ་ལྡན་ཞིང་བརྩེ་སེམས་འཁོལ་ལ། གཤིས་ཀ་བཟང་ཞིང་ལྟོ་འདུན་ཆེ་ཐོག བྱ་ཕོའི་
འཛིང་མོ་ལ་བལྟ་བར་དགའ་མཁན་ཞིག་ལགས་པས། མ་གཞི་ནས་ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡའི་ཆེས་འཇིགས་སུ་རུང་བའི་དགྲ་ཟླ་རུ་གྱུར་འདུག ལྷག་དོན་
ཁོས་ནི་མཚོ་ངོགས་ཀྱི་ས་ཁུལ་རྒྱ་ཆེ་བའི་ནང་གི་ཆེད་ལས་དམག་མིའི་ཁྲོད་དུ་རང་གི་
དབང་གྲགས་བཙུགས་ནས་ཡོད་དོ། །དེ་ཡང་རེབ་ཐེངས་ཤིག་ལ། ཁོས་འཐབ་ཇུས་ལ་
འདང་བརྒྱབ་ནས་གཞན་དབང་གི་ཚུལ་དུ་བཟུང་ཟིན་པའི་གནས་འགངས་ཆེན་ཞིག་
ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་དམག་དཔུང་ལ་འཛིན་དུ་བཅུག དུས་མཚུངས་
སུ་དམག་དཔོན་འདིས་ཤུལ་དུ་འཕྲིན་ཡིག་གཉིས་བསྐྱུར་བར་མཛད། དེ་ལས་གཅིག་
ནི་ཤིན་ཏུ་རིང་སྟེ། ཁོས་འཕྲིན་ཡིག་ནང་ཕ་རོལ་པོ་གདན་ཞུ་བགྱིས་ནས་མཉམ་འབྲེལ་
སྒོས་ཧུར་བརྩོན་བྱས་ཏེ་དམག་འཁྲུག་ནི་མི་ཆོས་དང་མཐུན་ཐབས་བྱེད་དགོས་ཚུལ་
གླེང་འདུག་ལ། འཕྲིན་ཡིག་གཞན་ཞིག་ནི་རང་དབང་ཚོགས་ཁག་གིས་བཟུང་བའི་ས་
ཁུལ་དུ་གནས་པའི་ཆུང་མར་བྲིས་པ་ཡིན་པར། ཁོའི་རེ་བ་ནི་དངོས་པོ་དེ་མོར་འཕྲོད་དུ་
འཇུག་རྒྱུ་རང་རེད། དུས་དེ་ནས་བཟུང་། དམག་དོན་གནས་ཚུལ་ཆེས་ཛ་དྲག་ཆེ་བའི་
སྐབས་སུའང་། ཕྱོགས་གཉིས་ཀའི་བཀོད་འདོམས་པ་ཡིས་དམག་འཁྲུག་གནས་སྐབས་སུ་
མཚམས་འཇོག་པའི་ཆིངས་ཡིག་བཞག་སྟེ་མགོ་འདོགས་མཁན་ཚོ་ཕན་ཚུན་བརྗེ་བར་
བྱེད། བར་སྐབས་ཀྱི་ངལ་གསོ་དེར་ནམ་ཡང་དུས་སྟོན་གྱི་རྣམ་པ་ཤར་ངེས་པ་ལ། དམག་
དཔོན་མེང་ཁ་ཏར་མཚོན་ན་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡར་འགྱིག་འདེབས་པ་
སློབ་པའི་གོ་སྐབས་ཡོད་སོང་བ་རེད། དེ་ལྟར་ཁོ་གཉིས་ནི་མཛའ་གཅུགས་གྲོགས་པོར་
གྱུར་པ་དང་། སྐབས་སྐབས་སུ་ཁོ་ཚོས་ད་དུང་དོན་འདི་འདྲའི་ཐད་དུའང་འདང་རྒྱག་
པ་ཡིན་ཏེ། བྱེ་བྲག་ཏུ་བརྗོད་ན་ཏང་གཉིས་ཀྱི་མི་སེར་ཚོའི་སྟོབས་ཤུགས་གཅིག་སྒྲིལ་
གྱིས། དམག་མི་དང་ཆེད་ལས་ཆབ་སྲིད་པ་ཡི་ངན་རེངས་ཀྱི་དུག་ངན་གཙང་ཕྱགས་
བྱས་ཐོག ཕྱོགས་གཉིས་ཀྱི་གཞུང་ལུགས་ཐད་ཀྱི་བསམ་བློའི་ཉིང་ཁུ་འདོར་ལེན་ནུས་
པའི་མི་ཆོས་རིང་ལུགས་ལག་ལེན་ཐེབས་པའི་སྲིད་གཞུང་ཞིག་འཛུགས་རྒྱུ་བཅས་སོ། །
དམག་འཁྲུག་མཇུག་རྫོགས་རྗེས་སུ། ཧྲང་ཞའོ་ཨའོ་ལེ་ལི་ཡ་ནུའོ་ཉིད་གློ་བུར་ཉེན་ལམ་
བརྒྱུད་དེ་བར་མེད་དུ་དོན་དག་བསླངས། དེ་ལས་ལྡོག་སྟེ་དམག་དཔོན་མེང་ཁ་ཏ་ནི་མ་
ཁུང་ཏོ་ཡི་ལི་ཀྲེང་དཔོན་པོར་བསྐོས་པར་མངོན། ཁོས་དམག་ཆས་དོར་ཐོག མཚོན་ཆ་
མི་འཛིན་པའི་ཉེན་རྟོག་པས་དམག་མི་ཡི་ཚབ་བྱེད་དུ་བཅུག་སྟེ་བཙོན་གྲོལ་ཆེན་པོའི་
བཀའ་ཁྲིམས་ལག་ལེན་དུ་བསྟར་ཞིང་། གཡུལ་སར་འདས་པའི་རང་དབང་ཏང་གི་ཁྱིམ་
མི་སྐོར་ཞིག་ལ་རོགས་སྐྱོར་གནང་། ཁོས་ད་དུང་བདེ་བླག་ངང་མ་ཁུང་ཏོ་གྲོང་ཁྱེར་དུ་
བསྒྱུར་པར་རྐྱེན་བྱས་ནས་རང་ཉིད་དེ་གའི་གྲོང་གཙོ་ཐོག་མ་རུ་འདུག་ཐུབ་པ་བྱུང་། གྲོང་
གཙོ་འདིས་དེ་ལྟར་བདེ་འཇགས་ཀྱི་ཁ་དབུགས་ཤིག་བསྐྲུན་ཅི་ཐུབ་མཛད་པ་ན། དམག་
འཁྲུག་ནི་མི་རྣམས་ཀྱི་སེམས་སུ་སྔོན་ཆད་ཅིག་ལ་བྱུང་ཟིན་པའི་རྨི་ལམ་འཇིགས་པོ་
ཞིག་ཏུ་བསྒྱུར་བར་བྱས། ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་ནི་མཆིན་ནད་ལ་
རྐྱེན་བྱས་ཏེ་ཚ་བ་རྒྱས་དྲགས་པས་ད་ནི་ཤི་མ་གསོན་དུ་ལུས་ཡོད་པར། ཁོའི་འགན་ཁུར་
དེ་ཡེ་ཤུའི་ཆོས་འཆད་མཁན་ཁོ་ལུའོ་ནེར་གྱིས་ཕྲག་ཏུ་བླངས་འདུག ཕྱི་མ་དེར་མི་ཀུན་
གྱིས “ལག་གསར” ཞེས་འབོད་ཅིང་། སྐབས་དང་པོའི་རྒྱལ་ཕྲན་མཉམ་འབྲེལ་དམག་
འཁྲུག་སྐབས་ཀྱི་དམག་མི་རྒན་པ་ཞིག་ཡིན། པུའུ་ལུའུ་ནུའོ.ཁོ་ལིའེ་སི་ཕི་ཉིད་ཨན་པའོ་
ལུའོ་མའོ་སི་ཁོ་ཐེ་དང་གཉེན་སྒྲིག་བྱས་སོང་ལ། ཁོའི་རྩེད་མོའི་རོལ་ཆས་ཁང་གི་ཚོང་
ཕེན་གྱི་ཟློས་གར་ཚོགས་པ་མང་པོའི་སྐོར་སྐྱོད་འཁྲབ་སྟོན་ལྟ་གནས་སུ་གྱུར་ཡོད། དེ་ནི་
ནི་ཡར་ངོའི་ཟླ་ལྟར་འཕེལ་བཞིན་པར། ད་ལྟ་ཟློས་གར་ཁང་ཞིག་བསྐྲུན་ཟིན་པར། སི་
བརྗིད་ཉམས་ཀྱིས་ཁྱོགས་པའི་ཁེབས་མེད་ཚོམས་ཆེན་ཞིག་ལགས་པར། རྒྱུ་ཤིང་ལས་
བཟོས་པའི་རྐུབ་སྟེགས་མོད་པོ་བཞག་འདུག་ཅིང་། གོས་སྤུ་རིས་མའི་རས་ཡོལ་ཆེན་པོའི་
སྟེང་དུ་གནའ་བོའི་ཀེ་རི་སེའི་འདྲ་འབག་གི་རི་མོ་ཕབ་པར་མངོན། འཛིན་བྱང་བཙོང་
སའི་སྒེའུ་ཁུང་གསུམ་པོ་ནི་སེང་གེའི་གདོང་གི་དབྱིབས་སུ་ལས་ཡོད་ཙ་ན། ཆེར་གདངས་
པའི་སེང་གེའི་ཁ་ལས་བཙོངས་ཟིན་པའི་འཛིན་བྱང་ཡོང་གིན་གདའ། སློབ་གྲྭ་ཡང་བར་
སྐབས་དེར་བསྐྱར་བཟོ་བྱས་འདུག་པས། ཐང་མེར་ཆའོ་ཨའེ་སི་ཁ་ལུའོ་ནས་འགན་
ཡོངས་རྫོགས་ཕྲག་ཏུ་བླངས། ཁོ་ནི་འདམ་གཞོང་ཆེ་བ་ནས་མངགས་ཡོང་བའི་དགེ་རྒན་
རྙིང་བ་ཞིག་སྟེ། ཧུར་བརྩོན་མི་བྱེད་པའི་སློབ་མ་ལྷས་རའི་ནང་གི་རྡོ་ཐལ་གྱི་ངོས་སུ་པུས་
བཙུགས་ཀྱིས་འགྲོ་རུ་འཇུག་ལ། ཡང་ཁ་ནས་ཅི་བཤད་མེད་པའི་སློབ་བུ་ཚོར་ཁ་ཚ་ཟ་
རུ་འཇུག་པས། ཁྱིམ་བདག་ཡོད་དོ་ཅོག་ཚུལ་དེས་མགུ་གང་བ་བྱུང་། ཨའོ་ལེ་ལི་ཡ་ནུའོ་
གཉིས་པ་དང་ཨེར་ཁ་ཏིའེ་ཨའོ་གཉིས་པ་སྟེ། སང་ཐ་སུའོ་ཧྥེ་ཡ་ཏེ་ལ.པི་ཏ་ཡི་ལང་ཤོར་
དུ་བཏང་བའི་བུ་མཚེ་མ་བཅས་ནི། ནག་པང་ཆུང་ངུ་དང་ས་སྨྱུག ད་དུང་རང་གི་མིང་
བཀོད་ཡོད་པའི་ཧ་ཡང་གི་ཚ་དེམ་བཟུང་ནས་སློབ་ཁང་དེར་ཙོག་མཁན་གྱི་སློབ་མ་སྐོར་
ཁག་དང་པོ་ཡིན། ལེ་མེ་ཏའེ་སི་ཡིས་ཨ་མ་ཚང་གི་མཛེས་པ་རྒྱུན་འཛིན་ཐུབ་ཡོད་པར་
བརྟེན། སྐྱེ་བོ་ཀུན་གྱིས་མོར་མཛེས་མ་ལེ་མེ་ཏའེ་སི་ཞེས་འབོད་མགོ་བརྩམས། དུས་ཀྱི་
གོམ་འགྲོས་གློག་ལས་མྱུར་ཞིང་སྡུག་གི་དོན་དག་ལུ་གུ་རྒྱུད་བཞིན་བསྟར་ལ། སྐྱོ་སྡུག་
སྣ་ཚོགས་བར་མེད་བརྩེགས་འོངས་ཀྱང་། ཝུའུ་ཨེར་སུའོ་ལ་ནི་དེའི་ཚད་ཀྱི་རྒས་བྱུང
བ་རྟོགས་དཀའ། སང་ཐ་སུའོ་ཧྥེ་ཡ“ཏེ་ལ“པི་ཏ་ཡི་རོགས་སྐྱོར་འོག་ཏུ། མོས་ནི་རང་གི་
མངར་ཟས་ཀྱི་ཚོང་ནི་མཐོ་རླབས་གསར་བ་ཞིག་ལ་དེད་སོང་། དེར་བུ་ཡིས་དམག་འཁྲུག་
ཐད་བཀོལ་བའི་མ་དངུལ་མཐའ་དག་དུས་ཡུན་ཐུང་བ་ལོ་དུ་མའི་ནང་ཕྱིར་བཙལ་བར་
མ་ཟད། ད་དུང་གསེར་རྣལ་མ་ཀ་བེད་རེ་རེའི་ནང་བཅུག་སྟེ་ཉལ་ཁང་དུ་སྦས། “གལ་
སྲིད་དཀོན་མཆོག་གིས་ང་ད་རུང་གསོན་དུ་འཇུག་ཚེ།” མོས་ནམ་རྒྱུན་འདི་ལྟར་ལབ་
བྱུང་སྟེ། “སྨྱོན་པ་ཁོ་ན་ལས་མི་སྐྱེ་བའི་དུད་ཚང་འདིར་སྒོར་མོ་ཆད་མི་སྲིད།” ཏག་ཏག་
བར་སྐབས་འདིར་ཨའོ་ལེ་ལི་ཡ་ནུའོ་ཧོ་སའེ་ནི་ཉི་ཅ་ལ་ཀྭ་ཡི་རྒྱལ་ཕྲན་མཉམ་འབྲེལ་
དམག་དཔུང་ནང་ལས་ཀ་ཞིག་གཉེར་བར། རྒྱུགས་ནས་འཇར་མན་གྱི་གྲུ་ཆེན་སྟེང་ཆུ་
པའི་ལས་ཀ་གཉེར་ཞིང་། ཆེས་མཐའ་མར་རང་ཁྱིམ་གྱི་ཐབ་ཚང་ནང་དུ་མངོན་བྱུང་།
ཁོ་ནི་ཤེད་ཤུགས་རྒྱས་པས་རྟ་མཆོག་ཅིག་དང་འདྲ་ལ། ཤ་མདོག་ནག་པའི་ཁར་སྐྲ་ལོ་
འཛིང་ཞིང་སྟུག་པས་དབྱིན་ཏི་ཨན་པ་ཞིག་དང་ཁྱད་མི་འདུག ཁོའི་སེམས་ནང་གསང་
བ་བཅངས་ནས་ཕྱིར་ཡོང་དོན་ནི། བློ་གཅིག་སེམས་གཅིག་གིས་ཨ་མཱ་ལན་ཏ་དང་གཉེན་
སྒྲིག་བྱ་རྒྱུ་དེ་རང་ངོ་། །
ཨ་མཱ་ལན་ཏས་ཁོ་ཁྱིམ་དུ་ཡོང་བ་མཐོང་བྱུང་། ཚུར་ལ་ཁ་མ་གྲག་པའི་སྔོན་ནས་ཁོ་
ཕྱིར་ཡོང་དོན་གསལ་བོར་རྟོགས་ཡོད། གསོལ་ཅོག་སྟེང་ཁོ་གཉིས་ཀྱིས་ཕན་ཚུན་དྲང་ཐད་
དུ་ལྟ་མ་ཐུབ། ཡིན་ནའང་གཟའ་འཁོར་གཉིས་ཀྱི་རྗེས་སུ། ཁོས་ཝུའུ་ཨེར་སུའོ་ལ་ཡོད་ས་
རུ་མོའི་མིག་ཟུང་ལ་ཅེར་ནས “ངས་ཐོག་མཐའ་བར་གསུམ་དུ་ཁྱོད་དྲན་བྱུང” ཞེས་ལབ་
པར་བྱེད། ཨ་མཱ་ལན་ཏ་ནི་ཁོ་ལ་གཞའ་ཅི་ཐུབ་བྱེད་པ་སྟེ། ཕན་ཚུན་འཕྲད་པའི་གོ་སྐབས་
ཅི་བྱུང་ལ་གཡོལ་ནས་མཛེས་མ་ལེ་མེ་ཏའེ་སི་དང་འགྲོགས་འགྲོགས་ལ་བསྡད། ཉིན་དེར་
ཚ་བོས་མོར་མཁྲིག་མའི་སེང་རས་ནག་པོ་ནམ་བར་དུ་གོན་རྒྱུ་ཡིན་ཚུལ་འདྲི་དུས་སུ་
མོའི་ངོ་མདོག་དམར་པོར་གྱུར་སོང་ལ། ཡང་རང་གི་ངོ་མདོག་དེ་ལྟར་གྱུར་པའི་ཆར་ཁོང་
ཁྲོ་ཡང་ལངས། རྒྱུ་མཚན་ནི་མོའི་སེམས་སུ་གནད་དོན་དེས་རང་ཉིད་ཀྱི་བྱིས་པའི་དྭངས་
གཙང་གི་གང་ཞིག་ཤུགས་སུ་བསྟན་ཟིན་པར་འདོད། དེ་ཡང་ཁོ་ཕྱིར་ཡོང་མཚམས་ནས་
བཟུང་། མོས་ནི་རང་གི་ཉལ་ཁང་གི་སྒོ་མོར་ནང་ཟྭ་རྒྱག་ཅི་ཐུབ་བྱས། འོན་ཀྱང་མཚན་མོ་
མང་པོ་ཞིག་ཕར་འདས་དུས། ཉེ་མཚེས་ཀྱི་ཁང་བའི་ནང་དུ་ཁོའི་སྔུར་སྒྲ་ལྷོད་འཇགས་
ཅན་དེ་གོ་བར། མོས་རིམ་བཞིན་དོགས་ཟོན་གྱི་རྒྱུད་སྐུད་དེ་ལྷོད་མགོ་བརྩམས། ཁོ་ཕྱིར་
ཡོང་ནས་ཟླ་གཉིས་འགོར་རྗེས་ཀྱི་ཉིན་ཞིག་གི་ཞོགས་པའི་དུས་སུ། མོས་རང་གི་ཉལ་
ཁང་ནང་ཁོ་བུད་ཡོང་བ་རྟོགས། སྐད་ཅིག་མ་དེའི་ནང་། མོས་སྔོན་དཔག་བྱས་པ་ཅི་
བཞིན་འུར་རྒྱག་པ་དང་འབྲོ་བ་སོགས་ཅི་ཡང་མ་བྱས་ཏེ། དེ་ལས་ལྡོག་པར་སེམས་ཁོང་
དུ་ཁུར་བོ་ལྕི་མོ་ཞིག་ཕོག་འདྲའི་ཚོར་བ་རྒྱས། མོས་ཁོ་ནི་དུག་སྦྲང་འགོག་སྤྱད་ཀྱི་ཡོལ་
བའི་ནང་དུ་འཛུལ་བ་ཚོར། ཚུལ་དེ་ནི་ཁོས་བྱིས་པའི་དུས་སུ་ལས་པ་དང་འདྲ་ལ། ཡང་
ཁོས་རྒྱུན་དུ་ལས་པ་དང་ཡང་ཀུན་ནས་མཚུངས། མོས་ཁོས་ཅི་ཡང་གོན་མེད་པ་ཚོར་བས།
རྔུལ་ཆུ་ཆད་མེད་བཞུར་བར་མ་ཟད། སོ་སྒྲ་ཐག་ཐག་ཏུ་གྲག་པའང་གོ་འོངས། “ཁྱོད་སོང་
ཞིག” མོས་སྐད་དམའ་མོར་དེ་ལྟར་བརྗོད་ཚེ། དངངས་སྐྲག་གི་རྐྱེན་ལས་དབུགས་ཀྱང་
གཏོང་ལེན་མི་ཐུབ་པའི་ཚད་ལ་ལྷུང་། “མི་འགྲོ་ན་ངས་འུར་རྒྱག་རྒྱུ་ཡིན།” ཡིན་ནའང་
ཨའོ་ལེ་ལི་ཡ་ནུའོ་ཧོ་སའེ་ཡིས་བར་གླགས་འདིར་ཅི་ཞིག་ལས་དགོས་པ་རྟོགས་ནས་ཡོད།
ཁོ་ད་ནི་མུན་ནག་ལ་སྐྲག་མཁན་གྱི་བྱིས་པ་དེ་མིན་པར། དམག་སྒར་ལས་སྦྱོང་བརྡར་
ཐོབ་པའི་གཅན་གཟན་གཏུམ་པོའོ། །མཚན་མོ་དེ་ནས་བཟུང་། འབྲས་བུ་སྟོང་ཞིང་གྲག་
འགུལ་མེད་པའི་འཐབ་འཛིང་དེ་ཡང་བསྐྱར་མགོ་བརྩམས་པས། རེབ་ཐེངས་རེ་རེར་རྒྱུན་
བསྐྱངས་ནས་ནམ་གསལ་བར་བྱས་འགྲོ། “ང་ནི་ཁྱེད་ཀྱི་ཨ་ནེ་ཡིན།” ཐང་ཆད་དེ་རོ་ལྟར་
གྱུར་པའི་ཨ་མཱ་ལན་ཏས་སྐད་ཤུགས་ཆུང་ངུས “ཕལ་ཆེར་ཁྱོད་ཀྱི་ཨ་མ་དང་འདྲ་སྟེ། ལོ་
ཚོད་ཁོ་ན་བཤད་པ་མིན། ངས་ད་རུང་ཁྱོད་བསྙོར་ནས་ལག་ཆགས་སུ་བཅུག ད་ནི་ནུ་མ་
མ་བླུད་པ་དེ་ཁོ་ནའོ" ཟེར། ཨའོ་ལེ་ལི་ཡ་ནུའོ་ཧོ་སའེ་ནི་སྐྱ་རེངས་མ་བཀྱགས་པའི་སྔོན་
དུ་བུད་འགྲོ་ལ། ཕྱི་ཉིན་གྱི་ཞོགས་པར་སླར་བུད་ཡོང་བར། ཐེངས་རེ་རེར་སྒོར་ནང་ཟྭ་
བརྒྱབ་མི་འདུག་པ་ཚོར་དུས་སྔར་ལས་སྤྲོ་བས་བརྟས། ཁོ་ལ་མཚོན་ན་སྐད་ཅིག་མར་ཡང་
མོ་མི་དྲན་པའི་སྐབས་མེད་དེ། ཕར་རྒོལ་ལ་བརྟེན་ནས་བླངས་ཟིན་པའི་གྲོང་སྡེ་དང་གྲོང་
རྡལ་གྱི་མུན་ནག་གི་ཉལ་ཁང་དང་། ལྷག་དོན་ཆེས་ཐ་ཤལ་དུ་གཏོགས་པའི་གནས་སུ་མོའི་
གྲིབ་གཟུགས་རྙེད་ངེས་ལ། ཡང་རྨས་མའི་རྨ་ཁ་སྡོམ་སྤྱད་ཀྱི་རས་སྟེང་དུ་ཀར་ཀོར་ངང་
བསྐམས་པའི་དྲི་མའི་གཞི་རུ་མོའི་ལུས་གཟུགས་འཚོལ་ཞིང་། ད་རུང་སྲོག་ཉེན་ལ་འཕྲད་
པའི་འཇིགས་དངངས་དྲག་པོའི་ཁྲོད་དུའང་དུས་དང་གནས་ལ་ངེས་པ་མེད་པར་མོར་
ཕྲད་འགྲོ། དེ་སྔོན་ཁོ་ནི་མོའི་ཉེ་དྲུང་ལས་བཀྱེད་དེ། རང་གི་དྲན་ངོགས་ལས་མོ་ཡོངས་
སུ་བསུབ་འདོད་པས་གནས་གཞན་བསྙེགས་ཤིང་། འཐབ་གྲོགས་ཚོས་གླེན་ཞིང་རྩུབ་ལ་
མདུན་སྐྱོད་ཕོད་པའི་གྲས་སུ་བཞག་པ་ལྟར་དངོས་གནས་རང་རྩལ་ངོམས་ཅི་ཐུབ་བྱེད།
དམག་འཁྲུག་གི་སྐྱག་དོང་ནང་དུ་ཁོས་ནི་མོའི་སྣང་བརྙན་ཇི་ལྟར་བརྡབས་ན། དམག་
འཁྲུག་རང་ངོས་ནི་ལྷག་པར་ཨ་མཱ་ལན་ཏ་དང་མཚུངས་པར་གྱུར། ཁོ་ལ་ཆ་བཞག་ན་འདི་
ལྟར་ཕྱོགས་འཁྱམས་ཀྱི་ཁྲོད་དུ་དཀའ་སྡུག་བཟོད་བསྲན་བྱས་པར་མ་ཟད། རང་ཉིད་ཤི་བ་
ལ་བརྟེན་ནས་མོ་མེད་བརླགས་སུ་གཏོང་བའི་ལམ་བུ་བཙལ་ཏེ། མི་ཆེ་གེ་མོས་གནའ་བོའི་
གཏམ་རྒྱུད་དེ་བཤད་པ་གོ་རག་བར་དུ་བསྡད། གཏམ་རྒྱུད་ནང་གི་མི་སྣ་གཙོ་བོ་དེ་ཉིད་
རང་གི་ཨ་ནེ་ཡིན་ལ། ཡང་རང་གི་མ་སྤུན་ཨ་ཅེ་ཡང་ལགས་པའི་བུད་མེད་དེ་དང་གཉེན་
བསྒྲིགས་མཐར། སྐྱེས་ཟིན་པའི་བུ་དེ་ཕྱིས་སུ་རང་གི་སྤོ་བོ་རུ་གྱུར་པའོ། །
མི་ཞིག་གིས་རང་གི་ཨ་ནེ་ཡང་བག་མར་བླངས་ན་ཆོག་གམ།” ཁོས་ཡ་མཚན་
པའི་སྒོ་ནས་དྲིས།
“ཨ་ནེ་བླངས་ཆོག་པ་ལས་གཞན།” དམག་མི་ཞིག་གིས “ང་ཚོས་ད་ལྟ་ཆོས་སྤེལ་
མཁན་དང་དམག་འཁྲུག་རྒྱག་པ་འདི་ཡང་། མདོར་དེད་ན་མི་ཡིས་རང་གི་སྐྱེད་ཡུམ་ཡིན་
ཡང་བླངས་ཆོག་པའི་ཆེད་དུ་ཡིན” ཞེས་ལན་ལྡོན།
ཉིན་བཅོ་ལྔའི་རྗེས་སུ་ཁོས་ལས་སྒོ་ཞིག་ཕྱེ་སོང་། ཁོས་ཤེས་རྟོགས་བྱུང་བ་ནི་ཨ་མཱ་
ལན་ཏ་ཉིད་རང་གི་དྲན་འཛིན་ངོས་དང་བསྡུར་ན་སྔར་ལས་ཐང་ཆད་དང་སྐྱོ་དུབ། སྒམ་
བརླིང་ལྡན་པ་ཞིག་རེད། མོའི་ལོ་ཟླ་ཡི་གྲུ་བོ་ཆེ་དེ་ད་ནི་དར་བའི་རྩེ་མོར་སྣང་བའི་གླིང་
ཕྲན་ལས་གཡོལ་ནའང་། ཉལ་ཁང་གི་མུན་ནག་ས་དེར་ནི་སྔ་ན་མེད་པའི་ཚ་འུར་དེ་
མངོན་པར་བྱས་སོང་ལ། ཛ་དྲག་གི་ཕྱིར་རྒོལ་ཡང་དེ་ལྟར་དྲགས་ཆེ། “ཁྱོད་ནི་གཅན་
གཟན་ཞིག་རེད།" ཁོས་དྲག་འདེད་བྱས་པའི་ཆ་དེར་མོས “ཉམ་ཆུང་བའི་ཨ་ནེ་ཞིག་ལ་
དོན་འདི་འདྲ་ལས་མི་རུང་། ཆོས་རྒྱལ་གྱི་ཆེད་སྤེལ་འཐད་ཡིག་མེད་ཚེ ” ཟེར། དེར་ཨའོ་
ལེ་ལི་ཡ་ནུའོ་ཧོ་སའེ་ཡིས་རང་ཉིད་རོ་མ་རུ་འགྲོ་རྒྱུ་ཁས་བླངས་སོང་ལ། ད་རུང་ཡོ་རོབ་
གླིང་ཧྲིལ་པོ་རྐང་ཐང་གིས་གཞལ་ནས་ཆོས་རྒྱལ་གྱི་ལྷམ་ངོར་དངོས་སུ་འོ་བྱེད་ངེས་ཞེས་
དམ་བཅའ་ཕུལ། དེ་ལྟར་བྱེད་དོན་ཡང་མོས་ཡར་ལ་བཀྱགས་པའི་འདེགས་ཟམ་དེ་མར་
ཕབ་པའི་ཆེད་ཁོ་ནའོ། །
“དེ་འདྲ་རྐྱང་རྐྱང་ག་ལ་ཡིན།” ཨ་མཱ་ལན་ཏས་ཕྱིར་རྒོལ་གྱི་ཚུལ་དུ “ཕག་གི་རྔ་
མ་མངོན་པའི་བྱིས་པ་སྐྱེ་སྲིད” ཅེས་བརྗོད་འོངས།
ཨའོ་ལེ་ལི་ཡ་ནུའོ“ཧོ་སའེ་ཡིས་གནས་ལུགས་ཡོད་ཚད་རྣ་རྒྱབ་ཀྱི་རླུང་ལ་བསྐུར་ཅི་
ཐུབ་བྱས།
“སྲོག་ཆགས་ཆིའུ་ཡུས་འདྲ་ཞིག་སྐྱེས་ཀྱང་སྐྲག་དགོས་དོན་མེད།” ཁོས་དེ་ལྟར་ཞུ་
བ་བྱས་བྱུང་།
ཉིན་ཞིག་གི་ཞོགས་པར། ཁོས་གཞི་ནས་འདོད་པ་གནོན་མ་ཐུབ་ལ་སྐྱོ་གདུང་སེལ་
མ་ནུས་པས་ཐད་ཀར་ཁ་ཐ་ལི་ནུའོ་ཡི་ཚོང་ཁང་ནང་དུ་ཕྱིན། དེ་གར་ནུ་མ་ཁུག་སྟོང་ལྟར་
གྱུར་ཅིང་བརྩེ་སེམས་འཁོལ་ལ་གོང་སླ་བའི་བུད་མེད་ཅིག་བཙལ་ཏེ་འདོད་པའི་མེ་ལྕེ་
རང་གནས་སྐབས་སུ་གསོད་ཐབས་བྱས། ཁོས་ད་དུང་ཨ་མཱ་ལན་ཏར་མཐོང་ཆུང་གི་རྣམ་
འགྱུར་སྟོན་པའི་ཆར་ཚོད་ལྟ་བྱེད་མགོ་བརྩམས། མོས་ཁྱམས་རིང་དུ་འཚེམ་འདྲུབ་ཀྱི
ལས་ཀ་གཉེར་བཞིན་པར། ད་ནི་ལག་སྐོར་འཚེམ་འདྲུབ་འཕྲུལ་ཆས་བཀོལ་ནས་བྱང་
ཆར་སོང་ཡོད་ཀྱང་། མོར་སྐད་ཆ་ཚིག་གཅིག་ཀྱང་མ་བཤད། དེའི་དུས་ཨ་མཱ་ལན་ཏར་
ཁུར་བོ་ཆེན་པོ་ཞིག་ཕོག་འདྲའི་ཚོར་སྣང་སྐྱེས་ནའང་། རང་གིས་ཅི་ཞིག་ལ་ཧྲང་ཞའོ་ཧོ་
ལི་ནེ་ལེ་ཏོ་མར་ཁོ་སི་དྲན་དགོས་པ་གསལ་བོ་མི་ཤེས་ལ། དུས་མཚུངས་སུ་ད་རུང་མིག་
མངས་འཕར་ལྡིང་ཅན་རྩེ་བའི་ཕྱི་དྲོ་དེར་ཅིའི་ཕྱིར་དྲན་གསོ་དགོས་ཚུལ་མི་རྟོགས་པར་
མ་ཟད། ཁོ་ནི་རང་གི་ཉལ་ཁང་དུ་ཡོད་པའི་འགྲོགས་བཟང་ཡིན་འོས་ཀྱི་རེ་འདོད་ཅིག་
ཀྱང་སེམས་ནང་དུ་འཕོས་འོངས། དེ་ལྟར་ཨའོ་ལེ་ལི་ཡ་ནུའོ་ཧོ་སའེ་ཡིས་རང་ཉིད་ལ་ཆ་
བཞག་ན་ཞིང་ས་ཅི་འདྲ་ཞིག་ཤོར་ཟིན་པ་རྟོགས་ཀྱིན་མེད་པས། ཉིན་ཞིག་གི་དགོང་མོར་
ཡང་རང་གི་ཚུལ་འཆོས་ཀྱི་སྣང་མེད་དེ་བཟོད་བསྲན་མ་ནུས་པས། ཡང་བསྐྱར་ཨ་མཱ་ལན་
ཏ་ཡི་ཁང་བའི་ནང་དུ་བུད་ཡོང་། མོས་ནི་འགྱུར་མེད་རི་བཞིན་བརྟན་པའི་སེམས་ཐག་
བཅད་དེ་ཁོ་དང་ལེན་མ་བྱས་པར་མ་ཟད། དུས་གཏན་དུ་ཉལ་ཁང་གི་སྒོ་མོར་ནང་ལྕགས་
བརྒྱབ་སོང་།
ཨའོ་ལེ་ལི་ཡ་ནུའོ་ཧོ་སའེ་ཕྱིར་ཡོང་ནས་ཟླ་འགའ་མ་འགོར་བའི་མཚམས་སུ། ཁོ་
ཚང་དུ་ལུས་པོ་ཅུང་རྒྱགས་པའི་བུད་མེད་ཅིག་སླེབས་ཡོང་བར། ལུས་སྟེང་ཧྲིལ་པོར་བ་སྤུ་
མེ་ཏོག་གི་དྲི་བསུང་འཐུལ་ཞིང་། ལོ་ལྔར་སོན་པའི་བུ་ཆུང་ཞིག་ཀྱང་ཁྲིད་ནས་ཡོད། མོས་
བཤད་ཚུལ་ཡིན་ན་དེ་ནི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་བུ་ཕྲུག་སྟེ། འདི་
ལྟར་ཁྱེར་ཡོང་དོན་ནི་ཝུའུ་ཨེར་སུའོ་ལས་ཁོ་ལ་མིང་ཞིག་འདོགས་རྒྱུ་དེ་ཡིན་པར་བཤད།
མི་སུ་ཡིན་ཡང་མིང་མེད་པའི་བུ་ཆུང་དེའི་ཁྲག་རྒྱུད་ལ་ཡིད་གཉིས་ཐེ་ཚོམ་འཛིན་མི་
སྲིད་དེ། ཁོ་ནི་ཡར་སྔོན་འཁྱགས་རྡོག་ལ་ལྟ་རུ་ཕྱིན་པའི་དུས་སྐབས་ཀྱི་ཧྲང་ཞའོ་དང་ཨ་
ན་མ་ན་རེད། བུད་མེད་དེའི་བརྗོད་ཚུལ་ལ་བུ་ཆུང་འདི་སྐྱེས་མ་ཐག་ནས་མིག་ཆེར་ཕྱེ་
ཡོད་ཐོག མི་ཆེ་བ་དག་གི་ཚུགས་ཀ་མངོན་ནས་ཀུན་པོར་ལྟ་བར་བྱེད་ཅིང་། ཁོའི་མིག་
ཟུང་རྡེབ་པ་མེད་པར་དངོས་པོར་ལྟ་བའི་ཚུལ་དེ་ནི་འཇིགས་སུ་རུང་བ་ཞིག་རེད་ཟེར།
“ཨ་ན་མ་ན་རེད།” ཝུའུ་ཨེར་སུའོ་ལས་མུ་མཐུད་ནས “ད་ནི་མིག་འོད་ཀྱིས་རྐུབ་
སྟེགས་བསློག་མི་ཐུབ་པ་དེ་ཁོ་ན་ཆད་འདུག” ཅེས་ལབ་བྱུང་། དེ་ལྟར་ཁོ་ཚོས་བུ་ཆུང་
དེའི་མིང་ལ་ཨའོ་ལེ་ལི་ཡ་ནུའོ་ཞེས་བཏགས་ཤིང་། ཨ་མའི་ཕྱོགས་ཀྱི་རུས་མིང་བཀོལ་
སྤྱོད་བྱས་པའོ། །རྒྱུ་མཚན་ནི་ཁྲིམས་ལུགས་ལྟར་ན་ཨ་ཕས་ཁས་ལེན་མ་ཐོབ་པའི་སྔོན་
དུ་ཕའི་ཕྱོགས་ཀྱི་རུས་མིང་བཀོལ་མི་ཆོག་པ་ཡིན། དམག་དཔོན་མེང་ཁ་ཏ་ཉིད་ཆོས་པ
རུ་གྱུར་པ་དང་། ཨ་མཱ་ལན་ཏས་བུ་ཆུང་དེ་བཞག་ནས་རང་གིས་སྙོར་སྐྱོང་བྱེད་རྩིས་བྱས་
ནའང་། ཁོའི་ཨ་མ་ནི་གཏན་ནས་ཡིད་འཐད་མ་བྱུང་།
ཝུའུ་ཨེར་སུའོ་ལས་དེའི་དུས་ད་དུང་སྨན་ཤར་དག་དམག་དཔོན་གྱི་ཉལ་ཁང་ནང་
སྐྱེལ་བའི་གོམས་སྲོལ་དེ་མི་ཤེས་ལ། དེ་ནི་བྱ་མོ་ཚོ་རྒྱུད་བཟང་བའི་བྱ་རྒན་གྱི་མདུན་དུ་
འདེད་པ་དང་ཅིས་མི་འདྲ། འོན་ཀྱང་ལོ་འདིའི་ནང་མོས་གཞི་ནས་དོན་དེ་ལ་རྒྱུས་ལོན
ཟབ་མོ་བྱེད་ཐུབ་པ་བྱུང་། དེར་ཡང་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་བུ་
ཕྲུག་དགུ་ཁྱིམ་ནང་བསྐྱལ་ཡོང་སྟེ་མིང་འདོགས་དགོས་པར་གྱུར། དེ་དག་ལས་ཆེས་ཆེ་
བ་ནི་ལོ་བཅུ་བརྒལ་ནས་ཡོད། དེ་རྣམས་ཀྱི་བྱད་བཞིན་ཁྱད་དུ་མཚར་ཞིང་ཤ་མདོག་སྨུག་
ཅིང་ནག་ལ། མིག་ཟུང་ལྗང་ཁུ་ཡིན་པས་ཨ་ཕ་དང་ཡེ་ནས་མི་མཚུངས། བསྐྱལ་ཡོང་
བའི་བྱིས་པ་དག་གི་ལོ་ན་ཚོད་མི་འདྲ་ལ་པགས་མདོག་ཀྱང་མི་གཅིག་མོད། མཚུངས་
ཆོས་གཅིག་བདོག་པ་ནི་ཀུན་པོ་ཕོ་ཡིན་པ་དེ་རེད། ཁོ་ཚོ་ཚང་མས་དྲེགས་ཅན་མི་ཁྱུར་
མི་མཐུན་པའི་རྣམ་འགྱུར་བསྟན་ཡོང་བ་དེས། རིགས་རྒྱུད་གཅིག་ལ་གཏོགས་པ་དེར་
འཕྱང་མོ་ཉུག་མི་དགོས་ཚུལ་མངོན་གྱིན་གདའ། དེ་དག་ལས་བྱིས་པ་གཉིས་ནི་ཆེས་
འབུར་དུ་ཐོན་ནས་འདུག གཅིག་གི་ལུས་བོངས་ཆེ་ཚུལ་དེ་ལོ་ན་ཚོད་དང་མི་འཚམ་
སྟེ། མེ་ཏོག་གི་དམ་བེ་དང་ཟས་སྣོད་མང་པོ་བཅགས་སོང་བར། ལག་པ་ཟུང་དེར་མ་གཞི་
ནས་དངོས་པོ་གང་ལ་རེག་ཙམ་ནས་བཅགས་འགྲོ་བའི་ཐུན་མིན་ཁྱད་ཆོས་རང་ཡོད་
པ་དང་འདྲ་ཞིང་། གཞན་དེ་ཉིད་ལ་ཆ་བཞག་ན་སྐྲ་ལོ་གསེར་ལྟར་སེར་ཐོག ཨ་མ་དང་
དབྱེར་མ་མཆིས་པའི་མིག་སྔོན་པོ་དེ་མངོན་ལ། ད་དུང་བུད་མེད་དག་དང་མཚུངས་པར་
སྐྲ་ལོ་རིང་བོར་བསྐྱུར་སྣང་ངོ༌། །ཁོ་ནི་ཁྱིམ་འདིར་ཡོང་མ་ཐག་ནས་སྒོ་མོ་དང་ལམ་བུ་གང་
ལའང་ཆ་རྒྱུས་ཡོད་འདྲའི་བཟོ་སྟོན་པས། ཕར་བལྟས་ན་དེ་ཉིད་ཆུང་དུས་ནས་འདི་གར་
ལག་ཆགས་པ་ལྟར་དུ་འདུག ཁོ་ཐད་ཀར་ཝུའུ་ཨེར་སུའོ་ལའི་ཉལ་ཁང་ལས་སྒམ་ཞིག་
གི་མདུན་དུ་ཡོང་འཕྲལ “ང་ལ་རྒྱུད་སྤྲོད་ཀྱི་བྲོ་འཆམ་མཁན་བུ་མོ་དེ་དགོས” ཞེས་
སྨྲས་སོང་། གཏམ་དེ་གོ་བས་ཝུའུ་ཨེར་སུའོ་ལར་སྐྲག་སྣང་བྱུང་། མོས་སྒམ་དེའི་ཁ་ཕྱེ་བ་
དང་། མེར་ཅི་ཡ་ཏེ་སའི་དུས་སྐབས་ཀྱི་ས་རྡུལ་བབས་དྲགས་པའི་དངོས་རྫས་རྙིང་བའི་
ནང་སློག་བཙལ་བྱས་པ་ན། རྐང་ཤུབས་རིང་བོ་ཟུང་གིས་གཅུད་པ་ཞིག་ལས་རྒྱུད་སྤྲོད་ཀྱི་
བྲོ་འཆམ་མཁན་བུ་མོ་དེ་རྙེད་བྱུང་། དངོས་པོ་འདི་ནི་དང་ཐོག་ཕི་ཨའེ་ཐེ་ལུའོ་ཁོ་ལིའེ་
སི་ཕིས་ཁྱིམ་འདིར་ཁྱེར་ཡོང་ལ། ཕྱིས་སུ་མི་རྣམས་ཀྱིས་བརྗེད་པར་གྱུར་པའོ། །ལོ་གཉིས་
མ་འགོར་བའི་ནང་རོལ་ཏུ། ཁོ་ཚོས་ཧྲང་ཞའོ་ཡི་དམག་འཁྲུག་རྒྱག་པའི་ལམ་བར་ཧྲིལ་
པོར་ས་བོན་བཏབ་པའི་བུ་ཆུང་ཚོར་མིང་བཏགས་པ་དང་། མིང་ཡོད་ཚད་ལ་ཨའོ་ལེ་ལི་
ཡ་ནུའོ་ཞེས་སུ་གསོལ་བ་སྟེ། ཁྱོན་བསྡོམས་བུ་བཅུ་བདུན་ཡོད་པ་རེད། ཐོག་མའི་དུས་
ནང་ཝུའུ་ཨེར་སུའོ་ལས་བྱིས་པ་ཚོའི་ཁུག་མའི་ནང་སྒོར་མོ་རྫོང་ཅི་ཐུབ་བྱེད་ཅིང་། ཨ་མཱ་
ལན་ཏས་ཁོ་ཚོ་གཞིས་སུ་བསྡད་དེ་སྙོར་སྐྱོང་བྱ་བའི་ཐད་འབད་ཅི་ཐུབ་གང་ཐུབ་མཛད་
ཀྱང་། ཆེས་མཐའ་མར་མོ་ཚོས་སྐྱེས་རེ་བཏགས་ཤིང་ཆོས་མ་ཡི་འགན་ཕྲག་ཏུ་བླངས་པ་
རང་ངོ་། ། “ང་ཚོས་མིང་བཏགས་ཚེ་ཆོག་པ་ཡིན།” ཝུའུ་ཨེར་སུའོ་ལས་ཕྱོགས་གཅིག་
ནས་དེ་ལྟར་བཤད་ཅིང་། ཕྱོགས་གཞན་དུ་འབྲི་དེབ་ཆུང་བ་ཞིག་གི་ངོས་སུ་ཨ་མ་དག་གི་
རུས་མིང་དང་སྡོད་གནས། བྱིས་པ་སྐྱེས་སའི་གནས་དང་དུས་ཚོད་བཅས་ཟིན་བྲིས་སུ་
བཀོད། “ཨའོ་ལེ་ལི་ཡ་ནུའོ་ཡིས་བརྩིས་ན་ཤེས། ཁོ་ཕྱིར་ཡོང་རྗེས་རང་གིས་ཐག་གཅོད་
བྱས་ན་བཟང་།” དགུང་ཚིགས་གསོལ་བའི་སྐབས་སུ། མོས་དམག་དཔོན་མེང་ཁ་ཏ་ལ་བློ་
ཡུལ་ལས་འགོངས་པའི་མི་རྒྱུས་མང་ཚུལ་དེ་ཁ་བརྡ་གློད་པར་མ་ཟད། རེ་བ་ནི་ཧྲང་ཞའོ་
ཨའོ་ལེ་ལི་ཡ་ནུའོ་ཁོ་ཐེངས་གཅིག་ཕྱིར་ཡོང་སྟེ། བྱིས་པ་ཡོད་དོ་ཅོག་དང་མཉམ་འཛོམས་
འབྱུང་རྒྱུ་དེ་ཡིན་ནོ། །
“སེམས་ཁྲལ་བྱེད་མི་དགོས། ཨ་ཅེ་ཆེ་བ་ལགས།” དམག་དཔོན་མེང་ཁ་ཏ་ཡིས་
མཚར་ཉམས་ཅི་ཡང་མེད་པའི་སྒོ་ནས “ཁོ་ནི་ཁྱོད་ཀྱིས་ཚོད་དཔག་བྱས་པ་ལས་ཀྱང་སྔ་
བར་ཡོང་ངེས་ཡིན” ཟེར།
དམག་དཔོན་ཁོས་དོན་འདི་ཤེས་ཀྱང་དགུང་ཚིགས་གསོལ་བའི་སྐབས་འདིར་གསལ་
བཤད་བྱེད་མ་འདོད། དོན་དངོས་སུ་ཧྲང་ཞའོ་ཨའོ་ལེ་ལི་ཡ་ནུའོ་ཡིས་ད་ལྟའི་བར་ཁོས་
མགོ་ཁྲིད་བྱས་པའི་འོས་ལངས་ཆེས་རིང་ཞིང་དྲག་ལ་ཡ་ང་བ་དེ་སྐུལ་སློང་བྱེད་རྒྱུ་རེད།
དུས་ཀྱི་རྣམ་པ་ནི་སྐབས་དང་པོའི་དམག་འཁྲུག་འབྱུང་ལ་ཉེ་བའི་ཟླ་འགའི་སྔོན་
གྱི་ཚུལ་དང་འདྲ་བར་བྲེལ་ཟིང་ཅན་དུ་ལོག་སོང་། དེ་སྔོན་གྲོང་གཙོ་རང་ཉིད་ཀྱིས་རྒྱབ་
སྐྱོར་ཆེན་པོ་གནང་སའི་བྱ་ཕོ་འཛིང་བའི་འགྲན་སྡུར་དེ་ཡང་མེད་པར་བྱས་སོ། །བར་དེར་
དོན་དངོས་ཐོག་གྲོང་སྲིད་ཀྱི་དབང་ཆ་ཕལ་མོ་ཆེ་ནི་དེ་གའི་གཞིས་སྡོད་དམག་དཔུང་གི
མགོ་པ་ཧྲང་ཝེ་ཨ་ཅི་ལའེ་སི“ལི་ཁ་ཏོ་ཡི་ལག་ཏུ་བདོག་སྟེ། རང་དབང་ཏང་གི་མི་ཚོས་ཁོ་
ནི་ཁ་གློང་ཕྱོགས་ཁག་ཏུ་བགྲང་ནས་ཡོད། “དོན་དག་ཆེན་པོ་འབྱུང་རྒྱུ་རེད།” ཝུའུ་ཨེར་
སུའོ་ལ་ཡིས་ཨའོ་ལེ་ལི་ཡ་ནུའོ་ཧོ་སའེ་ལ་གཏད་དེ “ཕྱི་དྲོའི་ཆུ་ཚོད་དྲུག་པའི་རྗེས་སུ་
སྒོར་མ་འགྲོ” ཞེས་སྨྲས། འགོག་ཚིག་འདི་དག་ཐམས་ཅད་ནི་དོན་མེད་དུ་གྱུར་ཟིན། ད་
ལྟ་ཨའོ་ལེ་ལི་ཡ་ནུའོ་ཧོ་སའེ་རང་ནི་དེའི་དུས་ཀྱི་ཨེར་ཁ་ཏིའེ་ཨའོ་དང་ཆ་འདྲ་བར་མོའི་
བྲང་ཁོག་ལས་རྒྱང་དུ་བྱེར་ཚར། ཁོ་ཁྱིམ་ལ་ཡོང་རྗེས་སུ། ཕལ་ཆེར་ཉིན་རྒྱུན་གྱི་མཁོ་
དངོས་ལ་སེམས་ཁྲལ་བྱེད་མི་དགོས་པ་ལྟར་ཆགས་ཤིང་། ཚུལ་དེ་ནི་ཁོའི་ལུས་སྟེང་དུ་
ཨ་ཁུ་རྒན་པ་ཧོ་སའེ་ཨེར་ཁ་ཏའེ་ཨའོ་ཡི་སྒྱིད་ལུག་གི་གོམས་གཤིས་དེ་དྲན་གསོ་བྱས་
པ་དང་ཀུན་ནས་འདྲ། ད་ལྟ་ཁོའི་ལུས་སྟེང་གི་ཨ་མཱ་ལན་ཏར་བཅངས་པའི་བརྩེ་སེམས་
དྲག་པོ་ནི་ཤུལ་མེད་རྗེས་མེད་དུ་གྱུར་ཟིན། ཁོ་ནི་གང་སར་ཉུག་པར་དགའ་སྟེ། མཚམས་
རེར་སྟེགས་གྲུག་རེ་རྒྱག་པ་དང་། ལན་རེར་ལོག་གཡེམ་སྤྱོད་རེས་སྒོས་ཁེར་རྐྱང་གི་རྣམ་
པ་དེ་སྒོར་འཕུད་ཅི་ཐུབ་བྱེད་ལ། ཡང་དུས་སྐབས་གཞན་དུ་ཝུའུ་ཨེར་སུའོ་ལས་གྲུ་ག་
སོ་སོར་སྦས་ཤིང་བརྗེད་ངས་རྐུན་པོས་འཁྱེར་བའི་སྒོར་སུལ་དག་བསློགས་འགྲོ། དེའི་
རྗེས་སུ་ཁོ་ནི་གྱོན་ཆས་བརྗེ་དགོས་པའི་སྐབས་སུ་མ་གཏོགས་ཁྱིམ་ལ་མི་ཡོང་། “ཚང་
མ་གཅིག་འདྲ་རེད།”" ཝུའུ་ཨེར་སུའོ་ལས་དབུགས་རིང་ཞིག་ཕྱུང་རྗེས “ཐོག་མར་ཀུན
པོ་བཟང་སྟེ། ཁ་ལེན་ཞིང་ཚིག་བརྩི་ལ་འདྲ་ཆགས་པོ་ཡིན་པས་སྦྲང་མ་ཞིག་གསོད་པར་
ཡང་འཛེམས་པ་ཡིན། ཡིན་ནའང་ཁ་སྤུ་སྐྱེས་མཚམས་ནས་བཟུང་ཡོད་ཚད་ངན་པ་གཏི་
ཐུག་ཏུ་གྱུར་འགྲོ” ཟེར། ཨེར་ཁ་ཏིའེ་ཨའོ་དང་མི་འདྲ་ས་ནི། ཁོས་རང་ཉིད་པི་ལར་ཐེར་
ནེ་ལ་ཡི་བུ་ཡིན་པ་རྟོགས་ཏེ། མོས་ནི་ཁོར་ཁྱིམ་དུ་དཔྱང་ཁྲི་ཞིག་ལས་ནས་དགུང་གཉིད་
སྟེག་ཏུ་འཇུག ཁོ་གཉིས་ཀྱི་འབྲེལ་བ་དེ་མ་དང་བུ་ཡིན་ནའང་། ཁེར་རྐྱང་ཁྲོད་ཀྱི་སྤུན་
གྲོགས་དང་གཉིས་སུ་མེད། པི་ལར་ཐེར་ནེ་ལར་མཚོན་ན་ད་ནི་རེ་བཞག་ཅི་ཡང་མེད། མོའི་
དགོད་འཛུམ་ནང་རོལ་ཆ་འདྲ་བའི་སྐད་དམའ་མོ་དེ་མངོན་ལ། མྱོས་བུམ་ཟུང་ནི་གཞན་
གྱིས་ཕུར་ཕུར་བགྲང་ལས་འདས་པ་བྱས་འབྲས་སུ་མར་ནར་ནས་བདོག མོའི་ཕོ་བ་དང་
བརླ་ནི་བཟློག་པར་དཀའ་བའི་ངང་གཡེམ་མའི་འཚོ་བའི་མཇུག་འབྲས་སུ་གྱུར་ཡོད་ནའང་།
སེམས་ནང་ནི་རྒ་བའི་ཐུར་ལམ་བསྙེགས་ཀྱང་སྡུག་པའི་སྣང་བ་མེད་པ་ལྟར་དུ་མངོན། མོར་
ཆ་བཞག་ན་ལུས་པོ་རྒྱགས་ཤིང་ཁ་ལབ་མང་ལ། ཕམ་ལྷུང་མེད་པའི་ཁྱིམ་བདག་མའི་དྲེགས་
ཉམས་མཆེད་ཐོག ཤོན་པད་ཀྱིས་བསྐྱེད་པའི་འཁྲུལ་སྣང་བྲོ་མེད་དེ་དོར་ཡང་། གཞོགས་
སྡོད་ཀྱི་མི་དག་གི་བརྩེ་དུངས་ལས་བློ་བདེ་བག་ཕེབས་ཀྱི་ཉམས་སྣང་རང་བཙལ་ཐུབ་པ་
ཡིན། ཨའོ་ལེ་ལི་ཡ་ནུའོ་ཧོ་སའེ་དགུང་ཉལ་སྟེག་སའི་ཁང་བའི་ནང་། ཁྱིམ་མཚེས་ཀྱི་བུ་
མོ་ཚོས་སྐབས་ཐོག་གི་བརྩེ་བ་བཅངས་ཡོང་ནས་གསང་འཕྲད་བྱས་འགྲོ། “ཁང་བ་ང་ལ་
གཡར་རོགས། པི་ལར།” ཁོ་ཚོས་འདི་འདྲའི་སྐད་ཆ་སླ་མོ་ཞིག་འཆད་དུས། ལུས་པོ་ནི་སྔ་
ས་ནས་ཁང་བའི་ནང་ཚུད་པར་བྱས་འདུག “གནད་དོན་མེད།” མོས་ཀྱང་དེ་ལྟར་ལན་
ལྡོན་འགྲོ། གལ་སྲིད་མི་གཞན་དེ་གར་ཡོད་ཚེ། མོས་འདི་ལྟར་འགྲེལ་བརྗོད་བྱེད་ངེས་ཏེ།
“ཁོ་ཚོ་མལ་ཁྲིའི་སྟེང་དགའ་མགུ་བྱེད་བཞིན་ཡོད། ང་ལ་ཡང་དགའ་མགུ་འབྱུང་
བ་ཡིན། "
མོར་མཚོན་ན་དོན་དེའི་ཐད་སྒོར་མོ་སྐར་གང་ཡང་བླངས་མ་མྱོང་། དེ་བཞིན་དུ་
གཞན་ཚོར་རོགས་བྱེད་པའི་ཐད་ཀྱང་མིན་ཞེས་ལབ་མྱོང་མེད་ཅིང་། ཚུལ་དེ་ནི་མོས་
བགྲང་ལས་འདས་པའི་སྐྱེས་པ་དག་ལ་མི་འཐད་པའི་རྣམ་འགྱུར་བསྟན་མ་མྱོང་བ་དང་
ཀུན་ནས་མཚུངས། དེར་བརྟེན་མོ་ནི་དར་མ་ལས་རྒ་བར་ཕྱོགས་པའི་ཚེ་ནའང་ཁྱིམ་ནང་
འཚོལ་དུ་ཡོང་མཁན་འདུག་གོ །དེ་ཚོས་མོར་སྒོར་མོ་མི་སྟེར་ལ་བརྩེ་དུངས་ཀྱང་མི་
འབུལ་བའི་ཁར། དགའ་མགུ་ཡང་ལན་འགའ་རེར་སྤྱོད་ཐབས་བྱེད་པ་ཙམ་ཡིན། མོར་བུ་
མོ་ལྔ་ཡོད་པ་ཀུན་པོས་ཀྱང་ཨ་མའི་མེ་དྲོད་ལྟ་བུའི་རང་གཤིས་དེ་རྒྱུན་འཛིན་བྱས་འདུག་
པར། གཞོན་ནུ་མའི་དུས་ནས་མི་ཚེ་ཡི་དཀྱོགས་ལམ་དུ་མགོ་འཐོམས་པར་གྱུར། ལག་
ཆགས་ནས་གསར་བུར་གྱུར་པའི་བུ་གཉིས་ལ་མཚོན་ནའང་། གཅིག་ནི་ཧྲང་ཞའོ་ཨའོ་
ལེ་ལི་ཡ་ནུའོ་པུའུ་ཨེན་ཏིའེ་ཡའི་དམག་དཔུང་ནང་གཡུལ་འཁྲུག་གི་སྐབས་སུ་འདས་
པ་དང་། གཅིག་ནི་རང་ལོ་བཅུ་བཞིའི་ཚེ་ན་འདམ་གཞོང་ཆེ་བའི་གྲོང་སྡེ་ཞིག་ཏུ་བྱ་མོ་
འགའ་རེ་རྐུ་དུས་རྨས་ཕོག་ནས་འཛིན་བཟུང་ཐེབས། ནང་དོན་ག་གེ་མོའི་ཐད་ནས་བརྗོད་
ཚེ། ཕྱི་མ་ནི་དུས་རབས་ཕྱེད་ཀའི་རིང་གསེར་བུམ་རྒྱལ་པོས་མོར་གནང་བའི་གཟུགས་
བོངས་ཆེ་ཞིང་ཤ་མདོག་ནག་པའི་གསར་བུ་དེ་ཡིན་ཏེ། ཁོ་ཡང་ཤོན་པད་ཀྱིས་བཀུག་ཡོང་
བའི་སྐྱེས་པ་ཡོད་དོ་ཅོག་དང་འདྲ་བར། མོའི་སེམས་ཁོང་དུ་ཡོང་བ་ཉིད་ནས་བཀྲ་མི་ཤིས་
པར་གྱུར་འདུག ཚུལ་དེ་ནི་མོས་ཤོན་པད་ཀྱི་ངོས་སུ་མཐོང་བའོ། །
“དོ་དགོང་ཁྱོད་སྒོར་མ་འབུད།” མོས་ཁོ་ལ “ཁྱོད་འདི་གར་ཉོལ་དང་། ཁ་མེ་ལི་
ཐ་མེང་ཐེ་ཨེར་གྱིས་ལན་གྲངས་མང་པོར་ང་ལ་ཞུ་བ་བྱས་བྱུང་བས། ངས་མོ་ཁྱོད་ཀྱི་ཁང་
བའི་ནང་ཁྲིད་ཡོང་ཆོག” ཟེར།
ཨའོ་ལེ་ལི་ཡ་ནུའོ་ཧའོ་སེ་ཡིས་རེ་ཞུ་དེའི་ཕག་གི་དོན་ལ་རྒྱུས་ལོན་བྱེད་མ་ནུས།
“མོར་ནམ་ཕྱེད་བར་ང་ལ་སྒུགས་ཤིག་ཅེས་བརྗོད་རོགས།” ཁོས་དེ་ལྟར་ལན་བཏབ།
ཁོ་ཟློས་གར་ཁང་ཡོད་སར་བུད་སོང་། སི་ཕེན་གྱི་ཟློས་གར་ཚོགས་པ་ཞིག་གིས《ཝ་
མོའི་གློ་གྲི》ཞེས་པ་ཞིག་འཁྲབ་སྟོན་བྱེད་རྩིས་འདུག དོན་ངོ་མར་དེ་ནི་སུའོ་ལི་ལི་ཡའི་ཟློས་
གར་ཞིག་རེད། ཡིན་ནའང་ཧྲང་ཝེ་ཨ་ཅི་ལའེ་སི“ལི་ཁ་ཏོ་ཡིས་བཀའ་ཕབ་ནས་ཟློས་གར་
གྱི་མིང་བརྗེ་རུ་བཅུག་ནས་ཡོད། རྒྱུ་མཚན་ཕུ་འདེད་བྱས་ན་རང་དབང་ཕྱོགས་ཁག་གིས་
རྙིང་ཞེན་ཕྱོགས་ཁག་ལ་ཀོ་ཐེ་མི‘”ཞེས་འབོད་པའི་རྐྱེན་ལ་ཐུག་པར་མངོན། སྒོའི་ནང་དུ་
འགྲོ་སར་འཛིན་བྱང་ལ་བརྟག་དཔྱད་བགྱིད་སྐབས། ཨའོ་ལེ་ལི་ཡ་ནུའོ་ཡིས་གཞི་ནས་ཨ་ཅི་
ལའེ་སི“ལི་ཁ་ཏོ་ཡིས་མེ་མདའ་ངོ་མ་འཁུར་བའི་དམག་མི་གཉིས་ཁྲིད་དེ་ནང་དུ་འགྲོ་མཁན
གྱི་མི་ཚོགས་ལ་ཞིབ་བཤེར་བྱེད་བཞིན་པ་མཐོང་། “ཧྲང་ཝེ། མཉམ་ཞོག” ཨའོ་ལེ་ལི་ཡ་
ནུའོ་ཧོ་སའེ་ཡིས “ང་ལ་རྐང་ལག་འགུལ་ཐུབ་མཁན་གྱི་མི་ད་རུང་སྐྱེས་མེད” ཅེས་གསལ་
འདེབས་བྱས་སོང་། ཧྲང་ཝེ་ཡིས་བཙན་དྲག་སྒོས་ཞིབ་བཤེར་བྱེད་རྩིས་གནང་བར། ཕ་རོལ་
པོས་མཚོན་ཆ་ཅི་ཡང་བཟུང་མེད་པས་དེ་འཕྲལ་ཁ་ཕྱིར་འཁོར་ནས་བྲོས། དམག་མི་ཚོས་
ཀྱང་མེ་མདས་བརྒྱབ་ཆོག་པའི་བཀའ་མ་གོ་བ་ལ། དེ་ལས་མི་གཅིག་གིས “ཁོ་ནི་པུའུ་ཨེན་
ཏིའེ་ཡ་ཁྱིམ་རྒྱུད་ཀྱི་མི་རེད” ཅེས་འགྲེལ་བཤད་བྱས་བྱུང་།
ཧྲང་ཝེ་ནི་ཁྲོས་འཁྲུགས་རྔམ་པར་གྱུར་པ་ལ། འཛིན་ཐེངས་གཅིག་གིས་མེ་མདའ་
བླངས་མ་ཐག་སྲང་དཀྱིལ་དུ་ཕྱིན་ནས་དམིགས་འབེན་བོའུ་མིག་ཏུ་བླངས་སོ། །
“སྐྲག་ཤོར།” ཁོས “ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ཡིན་ཚེ་དེ་ལས་
ཀྱང་བཟང་བ་མ་ཡིན་ནམ” ཞེས་སྐད་ཤུགས་ཆེན་པོས་ལབ་སོང་།
ལོ་ཉི་ཤུར་བུད་མ་ཐག་པའི་ཕྱུགས་ཆུང་མ་ཁ་མེ་ལི་ཐ“མེང་ཐེ་ཨེར་གྱིས་ད་སོ་མ་ཚ་
ལུ་མའི་མེ་ཏོག་ཅན་གྱི་ཆུ་ཡིས་ཁྲུས་བརྒྱབ་རྗེས། པི་ལིར་ཐེར་ནེ་ལ་ཡི་མལ་ཁྲིའི་སྟེང་དུ་
དྲི་ལྡན་སྨི་ཏིའེ་ལྗོན་ཤིང་གི་ལོ་མ་གཏོར་བཞིན་ཏེ། མེ་མདའི་སྒྲ་ནི་དེའི་དུས་གློ་བུར་གྲག་
བྱུང་། སྤྱིར་ཡིན་ན་ཨའོ་ལེ་ལི་ཡ་ནུའོ“ཧོ་སའེ་ཡིས་མོའི་ལུས་སྟེང་དུ་ཨ་མཱ་ལན་ཏས་ཡོངས་
སུ་བཀག་པའི་བདེ་སྐྱིད་དེ་མྱངས་ཆོག་པར་མ་ཟད། བུ་བུ་མོ་བདུན་གྱི་ཕ་རུ་གྱུར་རྗེས། ཆེས་
མཐའ་མར་མོའི་པང་དུ་ལྔ་ལམ་ལ་ཆས་ཆོག་ཀྱང་། དེ་ཡང་མེ་མདའ་ལས་ཐོན་པའི་མདེའུ་
ཞིག་གིས་ཤོན་པད་ཀྱིས་ལས་དབང་ལ་རྩིས་བརྒྱབ་པའི་ནོར་འཛོལ་དེའི་སྣེ་ཁྲིད་པའི་
མཐའ་ལ། ཁོའི་རྒྱབ་གཞུང་ནས་ཁུང་བུ་བརྟོལ་ཏེ་བྲང་ཁ་ལས་མེ་ཏོག་གད་དུ་བཅུག་ཅིང་།
དུས་མཚུངས་སུ་ཧྲང་ཝེ་ཨ་ཅི་ལའེ་སི“ལི་ཁ་ཏོ་ལ་ཆ་བཞག་ནའང་། མ་གཞི་ནས་དགོང་མོ་
དེར་འཆི་ལམ་དུ་རྫོང་ངེས་པའི་མི་ཞིག་ཡིན་ནའང་། དོན་དངོས་ཐོག་ཨའོ་ལེ་ལི་ཡ་ནུའོ་ཧོ་
སའེ་ལས་ཀྱང་དུས་ཚོད་བཞིའི་སྔོན་ལ་ཚེ་ཡི་འཕེན་པ་རྫོགས་པའོ། །མེ་མདའི་སྒྲ་གྲག་ནས་
ཅང་མ་འགོར་བར། ཁོ་ལ་ད་ལྟའི་བར་གར་སོང་མི་ཤེས་པའི་མདེའུ་གཉིས་བསྟུད་མར་ཕོག་
པ་དང་། མི་ཚོགས་ཀྱི་འུར་སྒྲ་ནི་དེ་འབྲེལ་དུ་མཁའ་ཀློང་ལ་མཆེད་བྱུང༌།
ལོར་ཤོག
“རང་དབང་ཏང་ཁྲི་ལོར་ཤོག ཧྲང་ཞའོ་ཨའོ་ལེ་ལི་ཡ་ནུའོ.པུའུ་ཨེན་ཏིའེ་ཡ་ཁྲི་
ལོར་ཤོག"
ཆུ་ཚོད་བཅུ་གཉིས་པའི་སྟེང་། ཨའོ་ལེ་ལི་ཡ་ནུའོ“ཧའོ་སའེ་ཡི་ཟུངས་ཁྲག་ནི་བཞུར་
ནས་འཛད་ཚར་བར། ཁ་མེ་ལི་ཐ‘མེང་ཐེ་ཨེར་གྱིས་ཤོན་པད་ཀྱིས་བསྟན་པའི་མདུན་ལམ་
ནི་འགྲུབ་མི་སྲིད་ཚུལ་ཡོངས་སུ་རྟོགས། མི་བརྒྱ་ལྷག་གྲལ་བསྒྲིགས་ནས་ཟློས་གར་ཁང་གི་
སྒོ་ལམ་བརྒྱུད་དེ་འགྲོ་བར། དཀྲུམ་མདའ་གཡོན་འཁོར་ཅན་སྤྱད་ནས་དེ་གར་བསྐྱུར་བའི
ཨ་ཅི་ལའེ་སི་ལི་ཁ་ཏོ་ཡི་བེམ་པོའི་སྟེང་དུ་མེ་མདའ་བརྒྱབ་ཙ་ན། མདེའུ་མང་པོས་གང་
བའི་བེམ་པོ་ནི་ཆུ་ནང་དུ་སྦངས་པའི་སོབ་གོར་བཞིན་སིལ་བུར་སོང་བ་དེ། ཕྱིས་སུ་རུ་
ཁག་ཅིག་གིས་འཁོར་ལོ་གཅིག་ཅན་གྱི་ཤིང་རྟ་ཞིག་སྤྱད་པས་གཞི་ནས་གནས་གཞན་དུ་
དབོར་ཐུབ་པ་བྱུང་།
དམག་དཔོན་ཧོ་སའེ་ལ་ཁོར་མེང་ཁ་ཏ་ཉིད་སྲིད་གཞུང་དམག་གི་ཐལ་དྲགས་པའི་
སྦྱོར་བ་དེར་སྲོག་རླུང་ལྡང་བས། རང་གི་ཆབ་སྲིད་ཀྱི་ཤུགས་རྐྱེན་བཀོལ་སྤྱོད་བྱས་ཐོག
བསྐྱར་དུ་དམག་ལྭ་གོན་པ་བརྒྱུད་དེ་མ་ཁུང་ཏོ་ཡི་དམག་སྲིད་ཀྱི་དབང་ཆ་བདག་གིར་
མཛད། ཡིན་ནའང་ཁོས་རང་གིས་མི་བདེ་དོན་འཇགས་སུ་བཏང་བའི་རྣམ་འགྱུར་གྱིས་མིག་
སྔའི་གནས་བབ་བསྒྱུར་ཐུབ་པའི་ཆ་ལ་རེ་བཞག་ཆེན་པོ་བཅངས་མེད། ཟླ་དགུ་པའི་ནང་
འཕྲིན་གསར་སྣ་ཚོགས་བརྒྱུད་ཡོང་བ་མཐའ་དག་ནང་འགལ་ཅན་ཁོ་ནར་གཏོགས། སྲིད་
གཞུང་གིས་ཡང་དང་ཡང་དུ་རྒྱལ་ཁབ་ཧྲིལ་པོར་དབང་བསྒྱུར་བའི་དབང་ཆ་ཁོ་ཚོས་བཟུང་
ཡོད་པར་བསྒྲགས་ལ། ཡང་རང་དབང་ཏང་གི་མི་ཚོའི་ལག་ཏུ་ནང་ལོགས་ཀྱི་དྲག་ཆས་འོས་
ལངས་སྐོར་གྱི་གསང་བའི་འཕྲིན་གསར་བར་མ་ཆད་པར་འབྱོར་གྱིན་གདའ། དམག་དོན་
ཁྲིམས་ཁང་དུ་ཉེས་ཅན་མེད་པའི་སྐོང་ཚོགས་བྱས་ནས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་
ཨེན་ཏིའེ་ཡར་སྲོག་ཁྲིམས་བཅད་རྗེས་སུ། སྲིད་གཞུང་གིས་ད་གཟོད་དམག་འཁྲུག་གི་རྣམ་
པའི་ནང་ཚུད་ཡོད་པའི་ཆ་དེ་གསལ་བསྒྲགས་བྱས། དེ་ཡང་དམག་དཔུང་གང་ཞིག་གིས་ཁོ་
བཟུང་ཚེ་དེ་མལ་དུ་མེ་མདས་བརྒྱབ་ནས་བསད་ཆོག་པ་རང་ངོ་། ། “འདི་ལྟར་བཤད་ན་ཁོ་
ཕྱིར་ཡོང་ཡོད་འདུག” ཝུའུ་ཨེར་སུའོ་ལ་ནི་དམག་དཔོན་མེང་ཁ་ཏའི་སྔུན་དུ་སྤྲོ་བ་རྒྱས་
ནའང་། དམག་དཔོན་ཁོར་མཚོན་ན་ད་རུང་དེའི་སྐོར་གྱི་འཕྲིན་གསར་ཅི་ཡང་འབྱོར་མེད།
དོན་དངོས་སུ་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་ཟླ་བ་གཅིག་གི་སྔོན་
ནས་བཟུང་རང་རྒྱལ་དུ་ཕྱིར་ལོག་འདུག མི་མ་སླེབས་པའི་དུས་ནས་ཕན་ཚུན་ནང་
འགལ་དུ་གྱུར་པའི་འཕྲིན་གསར་ནི་གང་སར་ཁྱབ་ཀྱིན་གདའ། དཔེར་ན་ཁོ་ནི་ཕན་ཚུན་
བར་ས་ལེ་བར་སྟོང་གིས་ཆོད་པའི་ས་གནས་མི་འདྲ་བར་མངོན་འདུག་ཚུལ་བཅས་ཡིན།
དེར་བརྟེན་དམག་དཔོན་མེང་ཁ་ཏར་ཆ་བཞག་ན་གཞུང་ཕྱོགས་ནས་ཁོས་མཚོ་ཁའི་ཀྲོའུ་
གཉིས་བཟུང་ཚར་ཞེས་བསྒྲགས་པའི་བར་དུ་གང་ཉིད་ཕྱིར་ཡོང་འདུག་པའི་ཆར་ཡིད་
ཆེས་མེད། “ཁྱེད་ལ་རྟེན་འབྲེལ་ཞུ། ཨ་ཅེ་ལགས།” ཁོས་ཝུའུ་ཨེར་སུའོ་ལར་དེ་ལྟར་སྨྲ་
ཞོར་གློག་འཕྲིན་ཞིག་ལ་མོར་བལྟ་རུ་བཅུག་སྟེ “ཁྱེད་ཀྱིས་ཅང་མ་འགོར་བར་ཁོ་མཐོང་
ནུས” ཟེར། མོས་སྐབས་དེ་ནས་བཟུང་སེམས་ཁྲལ་བྱེད་མགོ་བརྩམས་པར “འོ་ན་ཁྱེད་
ཀྱིས་ཇི་ལྟར་བསྒྲུབ་རྒྱུ་ཡིན། སྤུན་ཆུང” ཞེས་དྲིས་སོང་། གནད་དོན་དེ་ནི་དམག་དཔོན་
མེང་ཁ་ཏར་མཚོན་ན་རང་གིས་རང་ལ་རེབ་ཐེངས་མང་པོར་དྲིས་ཟིན་ཏོ། །
“ཁོ་དང་འདྲ་སྟེ། ཨ་ཅེ་ལགས།” ཁོས་ལན་གྱི་ཚུལ་དུ “ངས་རང་གི་འགན་འཁྲི་
ཡོངས་སུ་འཁུར་རྒྱུ་ཡིན” ཞེས་ལབ་སོང་།
ཟླ་བཅུ་པའི་ཚེས་གཅིག་གི་སྐྱ་རེངས་ཤར་བ་དང་མཉམ་དུ། ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡས་དྲག་ཆས་ཤིན་ཏུ་ལེགས་པའི་དམག་མི་སྟོང་གཅིག་གི་སྣེ་ཁྲིད་དེ་
མ་ཁུང་ཏོ་ལ་དྲག་རྒོལ་བྱས་པར། གནས་དེ་སྲུང་མཁན་གྱི་དམག་དཔུང་ལ་མཐའ་གཅིག་
ཏུ་ཕྱིར་རྒོལ་བྱེད་དགོས་པའི་བཀའ་ཡིག་འབྱོར་སོང་། ཉིན་གུང་དུས་སུ་དམག་དཔོན་
མེང་ཁ་ཏ་དང་ཝུའུ་ཨེར་སུའོ་ལ་གཉིས་ཀ་མཉམ་གཅིག་ཏུ་དགུང་ཚིགས་ལ་རོལ།
འོས་
ལངས་དམག་གི་སྒྱོགས་མདེལ་གྱི་སྒྲ་ཆེན་པོས་མཁའ་ཀློང་ཁྱབ་པ་དང་འབྲེལ་ཏེ།
ཁྱེར་སྲིད་གཞུང་གི་དངུལ་ཁང་དེའི་སྒོ་ཆེན་ནི་བྱེ་རྡུལ་དུ་བཏང་། “ཁོ་ཚོའི་ལག་ཆ་ནི་ང་
གྲོང་
ཚོའི་དམན་མ་རེད།” དམག་དཔོན་མེང་ཁ་ཏ་ཡིས་མཚར་ཉམས་ཤིག་བསྟན་རྗེས “དེས་
མི་ཚད་ཁོ་ཚོའི་དམག་གི་སྤོབས་སེམས་ཆེས་མཐོ་བར་འདུག” ཅེས་བརྗོད་བྱུང་། ཕྱི་དྲོའི
ཆུ་ཚོད་གཉིས་པའི་ཐོག གནས་དེ་ནི་ཕྱོགས་གཉིས་ཀའི་སྒྱོགས་སྒྲའི་ཁྲོད་དུ་འདར་བར་
བྱེད། མཚམས་དེར་ཁོས་ཝུའུ་ཨེར་སུའོ་ལར་འགྲོ་རྒྱུ་ཡིན་ཚུལ་བསྟན་སོང་ལ། རང་ཉིད་
ཀྱིས་རེ་བ་བྲལ་བའི་དམག་འཁྲུག་ཅིག་རྒྱག་བཞིན་པའི་ཡིད་ཆེས་བརྙེས།
“ངས་ཁྱེད་ཀྱིས་དོ་དགོང་ཁྱིམ་ནང་དུ་ཨའོ་ལེ་ལི་ཡ་ནུའོ་མཐོང་མི་ཐུབ་པའི་ཐད་
དཀོན་མཆོག་ལ་གསོལ་འདེབས་བྱེད་ངེས།” ཁོས་མུ་མཐུད་ནས “གལ་སྲིད་དོན་ངོ་མར་
དེ་ལྟར་བྱུང་ན། ཁྱེད་ཀྱིས་ངའི་ཚབ་བྱས་ནས་ཁོར་འཐམ་འཁྱུད་བྱེད་རོགས། རྒྱུ་མཚན་
བཤད་ན་ངས་ད་ནས་བཟུང་ཁོ་རིག་མི་ཐུབ་པ་ཡིན” ཞེས་ལབ་བྱུང་།
ཉིན་དེའི་དགོང་མོར། ཁོ་ནི་མ་ཁུང་ཏོ་ལས་འབྲོ་རྒྱུའི་ཚོད་ལྟ་བྱེད་སྐབས་འཛིན
བཟུང་ཐེབས། འབྲོ་ཁར་ད་རུང་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ལ་འཕྲིན་
ཡིག་རིང་བོ་ཞིག་བྲིས་སོང་སྟེ། ནང་དོན་གཙོ་བོ་ནི་དེ་སྔོན་ཐུན་མོང་གིས་དམག་འཁྲུག་
དེ་མི་ཆོས་དང་མཐུན་ཐབས་བྱེད་པའི་ཕུགས་བསམ་ཕྱིར་དྲན་བྱས་པ་ཡིན་ལ། མཐུད་
ནས་ཁོས་ཁ་གཏད་དུ་ལངས་པའི་ཏང་ནང་གི་དམག་མི་ཚོའི་རུལ་སུངས་དང་ཆབ་སྲིད་
པ་དག་གི་ཧམ་སེམས་ཀྱི་འཐབ་འཁྲུག་ཁྲོད་མཐའ་མཇུག་གི་རྒྱལ་ཁ་ལོན་པའི་ཆར་རྟེན་
འབྲེལ་ཡང་ཞུས་ཡོད་དོ། །ཕྱི་ཉིན། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་དང་ཁོ་
གཉིས་ཀ་མཉམ་པོར་ཝུའུ་ཨེར་སུའོ་ལའི་ས་རུ་དགུང་ཚིགས་གསོལ་བར་ཕྱིན། དོན་དེ་
རྫོགས་པར་ཁོ་ནི་བཙོན་ལ་བཅུག་སྟེ་གསར་བརྗེ་དམག་དོན་ཁྲིམས་ཁང་གིས་ཁོའི་ལས་
དབང་ཐག་གཅོད་པའི་ཆ་ལ་བསྒུག་དགོས་བྱུང་། རེབ་དེའི་དགུང་ཚིགས་ནི་ཁྱིམ་ཚང་
གི་འདུ་འཛོམས་ཤིག་མིན་པར། དགྲ་ཟླ་ཕྱོགས་གཉིས་ཀས་དམག་འཁྲུག་གི་དོན་ནི་ཡལ་
བར་བོར་ནས་སྔ་དོན་ལ་རྗེས་དྲན་ཡང་ཡང་བྱས། གོ་རིམ་དེའི་ནང་ཝུའུ་ཨེར་སུའོ་ལའི་
སེམས་ཀྱི་རི་ལུང་ནི་གྲིབ་ནག་ཆེན་པོ་ཞིག་གིས་གཡོགས་འདྲ་བྱུང་། ཚོར་སྣང་དུ་རང་གི་
བུ་དེ་ནི་ད་གཟོད་བཙན་འཛུལ་པ་ཡིན་འདྲའི་བག་ཆགས་མངོན། མོར་མཚོན་ན་ཁོ་རང་
ཁྱིམ་གྱི་སྒོའི་ནང་དུ་འཛུལ་མཚམས་ནས་ཚོར་སྣང་དེ་ཡོད་སོང་སྟེ། དེའི་དུས་སྦྱོར་བ་རྩུབ་
པའི་དམག་མི་སྐོར་ཞིག་གིས་ཁོ་བསྐོར་ནས་བུད་ཡོང་ལ། ཡོང་ནས་ཁྱིམ་གྱི་གྲུ་ག་སོ་སོ་
དང་བཅས་པར་ཞིབ་སྔོག་བགྱིས་ཏེ་ཉེན་ཁ་བསལ་འཕྲལ་གཞི་ནས་མཚམས་འཇོག་བྱས་
སོང་། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་ཁོ་ཚོའི་སྦྱོར་བ་དེ་དག་མི་འགོག་
པར་མ་ཟད། ད་དུང་བཀའ་ཕབ་ནས་མི་སུ་ཡིན་ཡང་རང་གི་ཁོར་ཡུག་ལས་སྨི་གསུམ་གྱི་
ལ་ཡོང་མི་ཆོག་སྟེ། དེའི་ནང་ཝུའུ་ཨེར་སུའོ་ལ་ཡང་འདུ་བ་ཡིན། དུས་མཚུངས་སུ་
ཁོས་ད་དུང་སྲུང་དམག་ཚོར་ཁང་བའི་ཉེ་འཁོར་དུའང་སོ་སྲུང་ཁང་བཅས་འཛུགས་སུ་
བཅུག་པ་རེད། ཁོའི་ལུས་སུ་རྩུབ་རེག་ཅན་གྱི་དམག་ལྭ་གོན་འདུག་ཀྱང་། དཔོན་ཐོབ་
ཀྱི་རྟགས་མཚན་ཅི་ཡང་བཏགས་མེད་ལ། རྟ་འཛེར་མངོན་པའི་ཀོ་ལྷམ་རིང་བོའི་ངོས་
སུ་འདམ་བག་དང་ཁྲག་ཤུལ་མང་པོ་འགོས་ནས་ཡོད། རྐེད་པར་དཀྲུམ་མདའ་བསྣར་
སྣང་བར་ཀོ་ཤུབས་ཀྱི་ཁ་དེ་ཕྱེ་ནས་བདོག་པར། ལག་པ་ནི་ནམ་ཡང་དེའི་སྟེང་དུ་འཇོག་
པར་བྱེད་ཅིང་། མིག་འོད་དང་ཆ་འདྲ་བར་ཉེན་ཚོར་དང་ཐག་གཅོད་ཚད་མཐོན་པོ་རང་
མངོན་འདུག ཁོའི་དཔྲལ་ཞེང་ནི་སྔར་ལས་ཆེས་ཆེ་སྟེ། ཕར་བལྟས་ན་མེ་འཇམ་པོས་
བསྲེགས་ཟིན་འདྲའི་བཟོ་ལྟ་མངོན་ཡོང་། བཞིན་རས་ལ་ཆ་བཞག་ནའང་ཅ་ལེ་པི་མཚོ་
ཡི་ཚྭ་ཆུས་གས་སུ་བཅུག་པས། ལྕགས་རིགས་ཀྱི་ཆ་མོད་པོ་ཞིག་འདྲེས་པ་ལྟར་སྲ་ཞིང་
མཁྲེགས། གཞན་ཡང་རང་ལུས་ཀྱི་གསོན་སྟོབས་ག་གེ་མོས་རྒ་བའི་ཁུར་བོ་དེ་ཇེ་ཡང་དུ་
བཏང་བ་ལྟར་སྣང་ལ། ཡང་གསོན་སྟོབས་དེ་ནི་ནང་སེམས་སྲ་མོ་དང་འབྲེལ་བ་ཡོད་པ་
རེད། ཁོ་ནི་རང་ཁྱིམ་དང་གྱེས་ཁའི་རྣམ་པ་ལ་བསྡུར་ན་གཟུགས་པོ་སྔར་ལས་ཇེ་མཐོར་
སོང་ཞིང་། སྔར་ལས་མདོག་ཤོར་རྒས་ཚུགས་ཡོད་པར། སྔ་དོན་ལ་རྗེས་དྲན་དེ་འདྲ་བྱེད་
འདོད་མེད་པའི་ཚུགས་ཀ་མངོན་མགོ་བརྩམས། “དཀོན་མཆོག་མཁྱེན།” ཝུའུ་ཨེར་སུའོ་
ལའི་སེམས་ནང་དུ “ཁོའི་ད་ལྟའི་གནས་བབ་ལ་བལྟས་ཚེ་དོན་དག་ཅི་བསྒྲུབ་དགོས་ཀྱང་
ཐེ་ཚོམ་མི་འདུག” སྙམ་པ་བྱུང་། ཁོ་ནི་དངོས་གནས་དེ་འདྲའི་མི་ཞིག་ཏུ་གྱུར་ནས་ཡོད།
ཁོས་ཨ་མཱ་ལན་ཏ་ལ་ཁྱེར་ཡོང་བའི་ཨ་ཚི་ཐའེ་ཁོ་ཡི་མགོ་རས་དང་། དགུང་ཚོགས་གསོལ་
སྐབས་ཀྱི་ཕྱིར་དྲན། ངག་ལས་བྱུང་བའི་སྤྲོ་དོན་སྡུག་དོན་གང་ལ་ཆ་བཞག་ནའང་སྔོན་
ཆད་ཀྱི་བརྩེ་བའི་འཕྲོ་མ་ཙམ་ཡིན། བེམ་པོ་ནི་སྤྱིའི་དུར་ས་ཡི་ནང་དུ་འཇུག་རྒྱུའི་བཀའ་
ཡིག་ལག་བསྟར་བྱས་མ་ཐག་ཏུ། ཁོས་ནི་ཧྲང་ཞའོ་ལུའོ་ཀོ་ཁར་ཉི་སའེ་ལུའོ་མངགས་
ནས་དམག་དོན་ཁྲིམས་ཁང་བཙུགས་ཏེ་ཁྲིམས་གཅོད་བྱ་བ་སྒྲུབ་པར་སྐུལ་དུ་བཅུག་པ་དང་།
རང་གིས་དྲག་སྐྱོད་བཅོས་བསྒྱུར་གྱི་འགན་ཁུར་ལྕི་མོ་ཕྲག་ཏུ་བླངས་ཐོག མར་ངོའི་ཟླ་ལྟར་
འགྲིབ་བཞིན་པའི་རྙིང་ཞེན་ཏང་གི་སྲིད་གཞུང་དེ་གཏོར་ནས་ཤུལ་མེད་དུ་བཟོ་བའི་དམ་
བཅའ་བཞག “ང་ཚོ་ནི་ཏང་ནང་གི་སྲིད་ཚོང་པ་རྣམས་ཀྱི་སྔོན་ལ་བསླེབ་དགོས།” ཁོས་
རང་ཉིད་ཀྱི་བློ་འདྲི་ས་ཚོར “ཁོ་ཚོས་མིག་ཅེར་ནས་དངོས་ཡོད་ལ་གདོང་གཏོད་པའི་
དུས་སུ། མིག་ལམ་དུ་མངོན་པ་ནི་ཡོད་ཚད་དངོས་དོན་དུ་གྱུར་ཟིན་པ་རང་ངོ” ཞེས་ལབ་
སོང་། སྐབས་དེ་དག་ཏུ། ཁོས་ལོ་བརྒྱའི་ཚུན་གྱི་ཞིང་སའི་ཆིངས་ཡིག་ལ་ཞིབ་བཤེར་བྱེད་
རྒྱུའི་སེམས་ཐག་བཅད་ཙ་ན། གཞི་ནས་ཁོའི་ཕུ་བོ་ཧོ་སའེ་ཨེར་ཁ་ཏིའེ་ཨའོ་ཡིས་གཞན་གྱི
ཞིང་ས་བཙན་འཕྲོག་བྱས་པར་མ་ཟད། དེ་རྣམས་ཁྲིམས་མཐུན་ལུགས་མཐུན་དུ་བསྒྱུར་སྣང་
བའི་ཚུལ་དག་ཤེས་བྱུང་། ཁོས་ཡིག་ཆ་དེ་རྣམས་ཤུལ་མེད་དུ་བཟོས་མཐར། རང་སེམས་ཀྱི་
གུས་པ་མཚོན་སླད། ལག་སྣེ་ཡི་ལས་ཀ་མཐའ་དག་བསྐྱུར་ཅིང་། དུས་ཚོད་གཅིག་གི་དུས་
ཡུན་བེད་སྤྱད་ནས་ལི་པེ་ཁ་ལ་རང་གི་ཐག་བཅད་དེ་བརྡ་རུ་སྦྲན།
ཁང་བའི་མུན་ནག་སར། སྔོན་ཆད་ཁོ་བརྩེ་དུངས་ཀྱིས་མནན་པ་མཐོང་མྱོང་ཞིང་།
རང་སྒེར་གྱི་ཨུ་ཚུགས་ལ་བརྟེན་ནས་ཁོའི་ཚེ་སྲོག་བསྐྱབས་མྱོང་བའི་གོ་རྒས་མ་ཁེར་
རྐྱང་རང་ནི་སྔོན་ཆད་ཀྱི་རྣམ་ཤེས་འཁྱམས་པོ་ནང་བཞིན་དེ་གར་བསྡད་ནས་ཡོད། མོའི་
ལུས་ཧྲིལ་པོར་གོས་ནག་པོ་གོན་ཏེ་མཛུབ་མོའི་བར་ལ་ཐུག་ཅིང་། སེམས་པ་ནི་སྔར་ནས་
ཤི་ཚར་བར། དམག་འཁྲུག་གི་དོན་དག་དེ་ཏིལ་ཙམ་ཡང་ཤེས་ཀྱིན་མི་འདུག ཧྲང་ཞའོ་
ཨའོ་ལེ་ལི་ཡ་ནུའོ་ཡི་ཚོར་སྣང་དུ་མོའི་རུས་པ་ཡི་འོད་ནི་སྐྱི་ལྤགས་ལས་མངོན་པར་མ་
ཟད། མོ་ནི་འདྲེ་འོད་རབ་དང་རིམ་པའི་བར་དུ་སྐྱོད་བཞིན་པས། དཀག་པར་གྱུར་པའི་
མཁའ་དབུགས་ཀྱི་ཀློང་རིམ་ནས་ད་དུང་མེ་རྫས་ཀྱི་དྲི་མ་ངན་ངོན་ཞིག་སྣ་སྒོར་མཆེད་
ཡོང་། དེར་ཁོས་མོ་ལ་མྱ་ངན་གྱི་ཚད་དམའ་རུ་གཏོང་དགོས་པ་དང་། ཁང་བའི་ནང་དུ་
རླུང་རྒྱུ་རུ་བཅུག་ནས་ལེགས་བཅོས་བྱེད་དགོས་ཚུལ། ད་དུང་ཧའོ་སའེ་ཨེར་ཁ་ཏིའེ་
ཨའོ་ཡི་འདས་གྲོངས་ལ་ཁག་འཇོག་གིས་འཇིག་རྟེན་ཧྲིལ་པོར་འཁོན་འཛིང་བགྱི་མི་
རུང་བ་བཅས་ཀྱི་ཐད་དུ་ཁ་ཏ་བསླབ་བྱ་གནང་། འོན་ཀྱང་ལི་པེ་ཁ་ཡིས་འཁོར་བའི་
ཟང་ཟིང་ཡོད་ཚད་ཀྱི་ཕར་ནང་མཐོང་ཟིན་པ་ལྟར་དུ་སྣང་། མོར་མཚོན་ན་སྔོན་ཆད་ས་
སེར་གྱི་དྲི་མའི་ཁྲོད་དང་། ཕི་ཨའེ་ཐེ་ལུའོ་ཁོ་ལིའེ་སི་ཕི་ཡི་བསུང་དྲིས་ཁྱབ་པའི་འཕྲིན་
ཡིག་གི་བར་གསེང་། ཁྱོ་ག་ཡི་དྲག་རླུང་ཆར་རྒོལ་གཡོས་འདྲའི་མལ་ཁྲི་བཅས་སུ་བཙལ་
འཚོལ་ཡང་ཡང་བགྱིས་པར། ཆེས་མཐའ་མར་ཁྱིམ་འདི་གའི་གཞི་རུ་ད་གཟོད་བདེ་
འཇགས་རང་རྙེད་ཐུབ་པར་གྱུར། འདི་གར་དྲན་པ་ནི་བསམ་པའི་སྟོབས་ཤུགས་འགྲན་
མེད་ཀྱིས་དངོས་དོན་དུ་བསྒྱུར་པར། ད་ནི་མི་གསོན་པོ་དང་འདྲ་བར་ལྷིང་བའི་ཁང་ཁྱིམ་
ནང་འཁྱམས་སྐྱོད་བྱེད་པ་ཡིན། མོ་ནི་སྒུལ་སྟེགས་སུ་ཉལ་བསྡད་དེ་ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡར་བལྟས་ཚེ། ཁོ་ད་གཟོད་སྔོན་ཆད་ཀྱི་རྣམ་ཤེས་འཁྱམས་པོ་དེ་
ཡིན་སྣང་བྱིན་སོང་། དེར་མ་ཟད་ཧོ་སའེ་ཨེར་ཁ་ཏིའེ་ཨའོ་ཡིས་འཕྲོགས་ཡོང་བའི་ཞིང་
ས་ཡོད་ཚད་བདག་པོ་ལ་དབང་ངོ་ཞེས་སྨྲ་བའང་ཐོས་ཟིན་ཀྱང་། མོར་སེམས་པ་འཕྱོ་
སྐྱོམ་འབྱུང་བཞིན་པའི་ཉམས་སྣང་ཅི་ཡང་མི་འདུག
“ཁྱོད་ཀྱིས་ཅི་བྱེད་འདོད་ན་དེ་བྱོས་ཤིག ཨའོ་ལེ་ལི་ཡ་ནའོ།” མོས་དབུགས་རིང་
ཞིག་ཕྱུང་རྗེས “ངས་སྔོན་ཆད་ནས་ཁྱོད་ནི་བརྩེ་སེམས་མེད་པའི་མི་ཞིག་ཡིན་འདོད་པ་
ལ། ད་ནི་ཐག་གིས་བཅད་ཆོག” ཟེར།
ཞིང་སའི་ཆིངས་ཡིག་ལ་ཞིབ་བཤེར་བྱེད་པ་དང་མཉམ་དུ་མཇུག་མཐའི་ཁྲིམས་
གཅོད་ཀྱང་སྒྲུབ་བཞིན་ཏེ། བྱེ་བྲག་ཏུ་ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་ཡིས་འགན་
འཁུར་བས་ན། གསར་བརྗེ་དམག་ལ་མགོ་འཛུལ་མཁན་གྱི་སྲིད་གཞུང་དམག་གི་དམག་
དཔོན་ཡོད་ཚད་མེ་མདས་བསྒྲལ་པར་བརྟེན་ནས་མཇུག་རྫོགས་པའོ། །ཆེས་མཐའ་མར་
ཁྲིམས་གཅོད་བྱ་ཡུལ་ནི་དམག་དཔོན་ཧོ་སའེ་ལ་ཁོར་མེང་ཁ་ཏ་ཡིན་འདུག དོན་དེའི་
ཐད་ཝུའུ་ཨེར་སུའོ་ལ་དངོས་སུ་ཡོང་ནས་ཐེ་གཏོགས་བྱས་སོང་། “ཁོ་ནི་ང་ཚོ་མ་ཁུང་
ཏོ་ཡི་ལོ་རྒྱུས་སྟེང་གི་ཆེས་བཟང་བའི་དཔོན་པོ་ཡིན།” མོས་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡ་ལ “ཁོ་ནི་བསམ་དཀར་ཡིན་པས་ང་ཚོར་ཅི་འདྲའི་བཟང་ཨང་།
ཚུལ་དེ་ངས་མ་བཤད་ཀྱང་ཁྱོད་ཀྱི་སེམས་སུ་ཀུན་ལས་གསལ་བ་ཡིན” ཞེས་ལབ་པར།
ཧྲང་ཞའོ་ལ་སྤྲོ་བ་མ་ཕེར་བས་མོའི་གདོང་ལ་ཅེར་ནས་བསྡད་བྱུང་།
“ངས་ནི་དབང་ཆ་ལས་བརྒལ་ཏེ་ཁྲིམས་ལ་ཐེ་གཏོགས་བྱེད་མི་དཔེ།” ཁོས་ལན་
གྱི་ཚུལ་དུ “ཁྱེད་ལ་སྐད་ཆ་བཤད་རྒྱུ་ཡོད་ཚེ། དམག་དོན་ཁྲིམས་ཁང་དུ་སོང་ནས་ཤོད་
ཅིག” ཟེར།
ཝུའུ་ཨེར་སུའོ་ལས་དེ་ལྟར་བསྒྲུབས་པར་མ་ཟད། ད་དུང་མ་ཁུང་ཏོ་རུ་འཚོ་བ་རོལ་
བཞིན་པའི་གསར་བརྗེ་དམག་གི་དམག་དཔོན་ཚོའི་ཨ་མ་རྣམས་ཀྱང་བོས་སོང་། གྲོང་རྡལ་
ཐོག་མར་འཛུགས་མཁན་མི་དེ་ཚོ་ད་ནི་རྒ་བའི་ཁུར་གྱིས་མནན་ནས་བདོག དེ་ལས་མི་
མང་ཆེས་ཤོས་ནི་དེའི་དུས་ཀྱི་འཇིགས་སུ་རུང་བའི་རི་ཚོགས་བརྒལ་པའི་རྒྱང་སྐྱོད་ནང་
ཞུགས་མཁན་ཡིན་པར། མོ་ཚོས་གཅིག་ལ་གཅིག་མཐུད་ངང་དམག་དཔོན་ཧོ་སའེ་ལ་
ཁོར་མེང་ཁ་ཏ་ཡི་བཀའ་དྲིན་སྣ་ཚོགས་ལ་གཏང་རག་ཕུལ་བྱུང་། ཝུའུ་ཨེར་སུའོ་ལ་ནི་
ཆེས་མཐའ་མར་སྟེགས་བུའི་སྟེང་དུ་བུད། མོའི་གཟབ་བརྗིད་ཀྱི་སྐྱོ་སྡུག་དང་བླ་ན་མཐོ་བའི་
རིགས་རུས་ལས་གཞན། མི་རྣམས་ཀྱིས་ཁས་ལེན་མ་བྱས་ས་མི་འགྲོ་བའི་གཏམ་བརྗོད་ཀྱིས་
ཁྲིམས་ཁང་གི་ཞི་འཇགས་ཀྱི་རྣམ་པ་ཡོངས་སུ་གཏོར། “ཁྱོད་རྣམས་ཀྱིས་འཇིགས་སུ་རུང་
བའི་རོལ་རྩེད་འདི་འཁྲབ་པ་གཟབ་ནན་ཆེ་བས་ལས་པ་འཆུགས་མི་འདུག རྒྱུ་མཚན་ནི་
ཁྱོད་ཚོས་རང་གི་འགན་འཁྲི་དེ་སྒྲུབ་བཞིན་པས་རེད།” མོས་ཁྲིམས་ཁང་གི་ལས་མི་ཚོར་
གདོང་གཏད་ནས “ཡིན་ནའང་ཁྱོད་རྣམས་ཀྱིས་མི་བརྗེད་པར་གྱིས་ཤིག གལ་སྲིད་དཀོན་
མཆོག་གིས་ང་ཚོ་ད་རུང་གསོན་དུ་འཇུག་པ་ལ། ང་ཚོ་ནི་ནམ་ཡང་ཨ་མ་ཡིན། ཁྱོད་ཚོས་
གསར་བརྗེ་ཅི་འདྲ་བྱས་པར་ང་ཚོས་ཁ་ཡ་མི་བྱེད་དེ། སྒྲིག་སྲོལ་མེད་པ་ཞིག་ཏུ་སུས་
བཏང་ན། ང་ཚོ་ལ་ཁྱོད་རྣམས་ཀྱི་རྐང་སྣམ་ཕུད་དེ་འཕོངས་ངོས་སུ་གཅར་རྡུང་བྱེད་པའི་
དབང་ཆ་ཡོད” ཅེས་བརྗོད་སོང་། དེ་བས་ཁྲིམས་དཔོན་རྣམས་ཀྱིས་དོན་དེའི་ཐད་བགྲོ་
གླེང་བྱེད་དགོས་བྱུང་བས། མོའི་བརྗིད་ཀྱིས་ཁྱོགས་པའི་སྐད་ཆ་དེ་དག་ནི་ད་ལྟ་དམག་
སྒར་དུ་གྱུར་སྣང་བའི་སློབ་གྲྭའི་གཞི་རུ་ད་དུང་ཡང་གྲག་འདྲ་བྱུང་། ནམ་ཕྱེད་ཀྱི་དུས་
ནང་། དམག་དཔོན་ཧོ་སའེ་ལ་ཁོར་མེང་ཁ་ཏ་ལ་སྲོག་ཆད་བཅད་པར་མངོན། ཧྲང་ཞའོ་
ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་ཝུའུ་ཨེར་སུའོ་ལ་ཡི་སྡིགས་དམོད་དྲག་པོ་དེར་
ཁ་ཡ་མ་བྱས་ཏེ། ཁྲིམས་གཅོད་དེར་བཟོ་བཅོས་མ་བརྒྱབ། ནམ་ལངས་ལ་ཉེ་ཁར། ཁོ་ནི་
བཙོན་ཁང་དུ་ཕྱིན་ནས་བཙོན་མ་དེར་འཚམས་འདྲི་མཛད།
“ཁྱོད་ཀྱིས་སེམས་ལ་ཟུངས་ཤིག སྤུན་མཆེད་ལགས།” ཁོས་མུ་མཐུད་ནས “ངས་
ཁྱོད་གསོད་འདོད་པ་མ་ཡིན་པར། གསར་བརྗེ་ཡིས་ཁྱོད་གསོད་འདོད་པ་རེད” ཅེས་སྨྲས།
ཁོ་ནང་དུ་ཡོང་བ་མཐོང་བར། དམག་དཔོན་མེང་ཁ་ཏ་ནི་མལ་ཁྲི་ལས་ཡར་ལངས་
མ་བྱུང་།
“འདྲེ་མཐོང་དུ་སོང་ཞིག སྤུན་ཟླ།” ཁོས་དེ་ལྟར་ལན་ལྡོན་པར་གནང་།
དུས་ཀྱི་རྒྱུ་བ་མཚམས་འདིར་སླེབས་པར། ཕྱིར་ཡོང་རྗེས་ཀྱི་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡར་ཁོ་ལ་རྣམ་དག་སེམས་ཀྱི་ངོས་འཕྲད་བྱེད་པའི་གོ་སྐབས་ཐོབ།
ཧྲང་ཞའོ་ནི་ཁོ་གློ་བུར་རྒས་པའི་ཆ་དང་། ཁོའི་ལག་ཟུང་བར་མེད་དུ་འདར་བ། ཁོས་འཆི་
བར་ངང་སྒུག་བྱེད་པའི་དུས་ནང་གི་བཟོད་བསྲན་བཅས་ལ་མཚར་སྣང་སྐྱེས་བྱུང་། དེ་
བས་རང་ལ་མཐོང་ཆུང་བྱེད་པའི་ཚོར་སྣང་ཟབ་མོ་ཞིག་རྒྱས་ཙ་ན། དེ་ནི་སྙིང་རྗེའི་མྱུ་གུ་
འབུས་པའི་མངོན་ཚུལ་དུ་འཁྲུལ་བྱུང་།
“ཁྱོད་ནི་ང་ལས་ཀྱང་གསལ་བ་ཡིན།” ཁོས་མུ་མཐུད་དུ “དམག་དོན་ཁྲིམས་ཁང་
ཡོད་ཚད་པོ་ནི་དགོད་བྲོ་བའི་གནས་རང་སྟེ། དོན་དངོས་སུ་ཁྱོད་ཀྱིས་གཞན་དག་གི་ཚབ་
ཏུ་ཉེས་པ་འཁུར་བཞིན་ཡོད། རྒྱུ་མཚན་ཞུས་ན་ད་རེབ་ང་ཚོས་གཅེས་སྲོག་ཕར་བསྔོས་
ཀྱིས་རྒྱལ་ཁ་བླངས་སོང་བ་རེད། གལ་སྲིད་ཁྱོད་ཡིན་ནའང་། འདི་ལྟར་བྱེད་མི་སྲིད་པ་
ཡིན་ནམ” ཞེས་དྲིས།
དམག་དཔོན་མེང་ཁ་ཏ་ཡར་ལངས་བྱུང་། ཁོས་ཚི་ལེན་གྱི་སྣེ་མོས་སྒྲོམ་གཞི་རྒྱུ་
རུས་སྦལ་གྱི་ཤུན་སྐོགས་ལས་བྱས་པའི་མིག་ཤེལ་གྱི་ཤེལ་ལེབ་མཐུག་པོ་དེ་འབྱིད་མགོ་
བརྩམས། “དེ་འདྲ་ཡིན་ཡང་སྲིད།” ཁོས་མཐུད་ནས “འོན་ཏེ་ངས་སེམས་ཁུར་བྱེད་ས་
ནི་ཁྱོད་ཀྱིས་ང་གསོད་ངེས་ཚུལ་དེ་མིན། སྐད་ཆ་དམར་རྗེན་དུ་བཤད་ན། ང་ཚོ་ལྟ་བུ་ལ་
ཆ་བཞག་ནས་བརྗོད་ཚེ་འདི་ནི་རང་བཞིན་དུ་ཤི་བ་རུ་བརྩིས་འགྲོ” ཟེར། ཁོས་མིག་ཤེལ་
མལ་ཁྲིའི་སྟེང་བཞག་རྗེས་ཡང་ལག་འདོགས་ཆུ་ཚོད་ཕུད་སོང་། “ངས་སེམས་ཁུར་བྱ་ཡུལ་
ནི།” ཁོས་ཁ་སྣོན་གྱི་ཚུལ་དུ “ཁྱོད་ཉིད་དམག་མི་ལ་དེ་འདྲའི་སྡང་ཞིང་། ཁོ་ཚོ་དང་དུས་
ཡུན་འདི་འདྲ་རིང་བོར་འཐབ་ལ། ཡང་ཁོ་ཚོར་བརྟགས་ནས་ད་བར་ཐུག་ཀྱང་། ཆེས་མཐའ་
མར་དེ་ཚོ་དང་གཅིག་པ་གཅིག་རྐྱང་དུ་གྱུར་ནས་ཡོད། འཇིག་རྟེན་དཀར་ངོགས་འདིར་
ཕུགས་བསམ་ག་འདྲ་ཞིག་ཡིན་ཡང་འདི་འདྲའི་ཕམ་ལྟུང་གི་རིན་དོད་དབུལ་དགོས་དོན་ག་
ལ་ཡོད” ཅེས་ལབ་འཕྲལ། སྔ་ཕྱིར་གཉེན་སྒྲིག་སྐབས་ཀྱི་མཛུབ་དཀྲིས་དང་སྡུག་སྒྲོལ་ལྷ་མོ་
ཡི་ལྕགས་བཟོས་བརྙན་པར་བཅས་ཀྱང་བླངས་ཏེ་མིག་ཤེལ་དང་ལག་འདོགས་ཆུ་ཚོད་ཡོད
སར་བཞག་གོ །
“འདི་ལྟར་ཡོང་ན།” ཁོས་སྤྱི་སྡོམ་གྱི་ཚུལ་དུ “ཁྱོད་ནི་ང་ཚོའི་ལོ་རྒྱུས་སྟེང་གི་
ཆེས་སྒེར་གཅོད་དང་ཆེས་གདུག་རྩུབ་ཅན་གྱི་སྒེར་སྡོམ་མཁན་དུ་འགྱུར་ངེས་པར་མ་ཟད།
བདག་གི་ཨ་ཅེ་ཝུའུ་ཨེར་སུའོ་ལ་དམར་གསོད་བཏང་ནས་ཁྱོད་ཀྱི་བསམ་དཀར་བསྐྱར་
གསོ་བྱེད་པའི་ཚད་ལ་གཏུགས་ངེས” ཞེས་བརྗོད་སོང་།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡར་གཡོ་འགུལ་ཅི་ཡང་མ་བྱུང་། དེར་
དམག་དཔོན་མེང་ཁ་ཏ་ཡིས་མིག་ཤེལ་དང་ལྕགས་བཟོས་བརྙན་པར། ལག་འདོགས་དུས་
ཚོད། མཛུབ་དཀྲིས་བཅས་ཁོར་གཏད་རྗེས་བཤད་སྟངས་བསྒྱུར་བར་མཛད།
“ཡིན་ཡང་ངས་ཁྱོད་ཤོག་ཟེར་དོན་ནི་ཁྱོད་ལ་ངན་བཤད་འདོད་མིན།” ཁོས་མུ་
མཐུད་དེ “ངའི་འདོད་ཚུལ་ནི་ཁྱོད་ཀྱིས་དངོས་པོ་འདི་དག་ངའི་ཆུང་མར་སྟེར་རྒྱུ་རང་ཡིན”
ཞེས་ལབ་པར་མངོན།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་དངོས་པོ་དེ་དག་ཁུག་མའི་ནང་དུ་
བཅུག་གོ །
“མོ་ད་རུང་མ་ན་ཝུའུ་ལེ་རུ་ཡོད་པ་ཡིན་ནམ།"
“མ་ན་ཝུའུ་ལེ་རུ་ཡོད།” དམག་དཔོན་མེང་ཁ་ཏ་ཡིས་ངོས་འཛིན་འཆུགས་མེད་
ཀྱི་ཚུལ་དུ་ད་རུང་ཆོས་ཁང་རྒྱབ་ཀྱི་ཁྱོད་ཀྱིས་ཡི་གེ་བསྐྱལ་མྱོང་སའི་ཁང་བ་དེའི་ནང་
ན་ཡོད” ཅེས་སྨྲས།
“དོན་དེ་སྒྲུབ་པར་མོས་པ་ཆེན་པོ་ཡོད། ཧོ་སའེ་ལ་ཁོར་ལགས།” ཧྲང་ཞའོ་ཨའོ་ལེ་
ལི་ཡ་ནུའོ“པུའུ་ཨེན་ཏིའེ་ཡས་དེ་ལྟར་བཤད།
ཁོ་ནི་སྔོ་མདངས་འཛིན་པའི་ཞོགས་པ་དེའི་སྨུག་ལོང་ཁྲོད་དུ་ཕྱིན་པར། ངོ་གདོང་ནི་
སྔོན་དུས་ཀྱི་ཞོགས་པ་ཡ་གཅིག་དང་མཚུངས་པར་བརླན་གྱིས་བཟུང་འདུག དེའི་དུས་
ཁོས་གཞི་ནས་སྲོག་གཅོད་ཀྱི་ལས་དེ་ལྷས་རའི་ནང་བསྟར་དགོས་པ་ལས། དུར་ས་ཡི་རྩིག
སྔུན་མིན་པའི་རྒྱུ་མཚན་རྟོགས་པར་གྱུར། སྲོག་གཅོད་རུ་ཁག་ནི་སྒོ་ཆེན་གྱི་མདུན་སར་གྲལ་
བསྟར་བསྒྲིགས་པར། ཁོ་ལ་རྒྱལ་ཁབ་ཀྱི་གཙོ་འཛིན་པར་འདུད་པའི་གུས་ལུགས་དེ་ཞུས་བྱུང་།
“ཁོ་ཁྲིད་ནས་ཡོང་ཆོག”" ཁོས་དེ་ལྟར་བཀའ་ཕབ་བོ། །
ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་ལ་མཚོན་ན་རེབ་དང་པོར་དམག་འཁྲུག་གི་ཆོ་མེད་
ཚོར། མ་ཁུང་ཏོ་ཡི་དམག་སྲིད་མགོ་ཁྲིད་ཡིན་པའི་ཆ་ནས། ཁོས་གཟའ་འཁོར་གཅིག་ནང་
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡར་ཐེངས་གཉིས་ལ་ཁ་པར་གཏོང་རེས་བྱེད་
བཞིན་ཡོད། ཐོག་མའི་དུས་ནང༌། ཁ་པར་གཏོང་རེས་དེས་ཁྲག་གི་འཁོར་ལོ་བསྐོར་བའི་
དམག་འཁྲུག་གི་འཕེལ་རིམ་ཐག་གཅོད་མཛད་པར་བྱེད་དེ། གསལ་རྗེན་གྱི་གནས་བབ་དེས་
ཁོ་ཚོར་དུས་སྐར་རེ་རེའི་ནང་རང་གི་སྡོད་གནས་དང་མ་འོངས་པའི་འགྲོ་ཕྱོགས་བཅས་ངོས་
འཛིན་བྱེད་སླ་བར་གཏོང་ངོ་། །ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་མི་གཞན་
དང་སེམས་གཏམ་ཡེ་ནས་ལབ་མ་མྱོང་སྟེ། ཆེས་མཛའ་གཅུགས་ལྡན་པའི་གྲོགས་པོ་ཡིན་
ཡང་དེ་འདྲ་རེད། ཡིན་ནའང་བར་དེར་ནམ་ཡང་མཉེས་གཤིན་གྱི་ངག་ཚིག་གི་རྒྱུན་སྐྱོང་
བར་བྱེད་པས་ན། ཚུལ་དེ་ནི་སྐུད་ལམ་གྱི་སྣེ་གཞན་ན་བདོག་མཁན་ལ་ཤན་འབྱེད་བྱེད་དུ་
འཇུག་ནུས། རེབ་ཐེངས་མང་པོར་ཁོས་ཁ་བརྡ་ཡི་དུས་ཡུན་རིང་དུ་བརྐྱངས་ཏེ་སྔོན་ཆད་
ལས་འདའ་ངེས་ཐོག ད་དུང་ཁྱིམ་ནང་གི་དོན་དག་རྩག་རྩིག་ཀྱང་གླེང་འགྲོ། འོན་ཀྱང་
འཐབ་ཡུན་རིང་ཞིང་འཐབ་དོན་ཇེ་དཀའ་རུ་ཕྱིན་པ་དང་བསྟུན་ནས། ཁོའི་སྣང་བརྙན་ཡང་
མག་མོག་ཏུ་ཕྱིན་ཏེ་རྟོག་འཕྲུལ་གྱི་འཇིག་རྟེན་ཞིག་ཏུ་ཡལ་བར་འགྱུར། ཁོའི་སྐད་མཚོན་
པའི་ཡིག་གཟུགས་ཀྱང་ཇེ་རིང་དང་རབ་རིབ་ཏུ་སོང་བ་ལ། མཉམ་པོར་ཚོགས་པའི་མིང་
ཚིག་རྣམས་ལའང་རིམ་བཞིན་ནང་དོན་གྱིས་སྟོངས་སོང་། ཧྲང་ཞའོ་ཧོ་ལི་ནེ་ལེ་ཏོ་མར་
ཁོ་སི་ཡིས་ཞིབ་བུར་ཉན་འདུག་ཀྱང་སེམས་ནང་དངངས་འཚབ་ཀྱིས་ཁེངས་འགྲོ་བས།
འཇིག་རྟེན་གཞན་དུ་འཚོ་བའི་མི་ཞིག་ལ་ཁ་བརྡ་བྱེད་པ་དང་འདྲ་བའི་ཚོར་སྣང་རྒྱས་འོང་།
“གསལ་བོར་ཤེས་སོང་། ཨའོ་ལེ་ལི་ཡ་ནུའོ།” ཁོས་ནི་རྒྱུན་དུ་གློག་འཕྲིན་གཏོང་
བའི་ཐེབས་གནོན་ཞོར “རང་དབང་ཏང་ཁྲི་ལོར་ཤོག” ཅེས་སྨྲས་ཏེ་མཇུག་བསྡུས་འགྲོ།
ཆེས་མཐའ་མར་ཁོ་ནི་དམག་འཁྲུག་དང་འབྲེལ་བ་གཏན་ནས་ཆད་པར་གྱུར། སྔོན་
ཆད་ལན་མང་བྱུང་མྱོང་བའི་བརྒྱུད་རིམ་ངོ་མ་སྟེ། ལང་ཚོ་དར་བབ་དུས་ཀྱི་མནན་ཡང་མི་
ནོན་པའི་འཕྱོ་སེམས་གང་ཞིག ད་ལྟ་ཁོར་ཆ་བཞག་ན་རྒྱང་ཐག་རིང་བའི་འགྲེལ་བཤད་
ཅིག་ཏུ་གྱུར་སྣང་ཞིང་། གསལ་བོར་བཤད་ན་ཆོ་མེད་དུ་གྱུར་ཟིན་ཏོ། །དེ་བས་ཁོས་ད་ནི་ཨ་
མཱ་ལན་ཏའི་འཚེམ་བཟོ་ཁང་གཅིག་པུར་སེམས་གསོ་བཙལ་ཐུབ་པར་བརྟེན། ཉིན་རེའི་
ཕྱི་དྲོའི་དུས་ནང་མོར་བལྟ་རུ་འགྲོ་བཞིན་ཡོད། ཁོས་ནི་མོའི་ལག་ཟུང་གིས་སོ་རས་ཐོག་
གི་གཉེར་རིས་ལས་ཚུལ་དེར་ལྟ་བར་དགའ་སྟེ། མཛེས་མ་ལེ་མེ་ཏའེ་སི་ཡིས་གཞོགས་སུ་
འཚེམ་བཟོ་འཕྲུལ་ཆས་ཀྱི་སྐོར་སྤྱད་དེ་སྐོར་གྱིན་གདའ། ཁོ་ཚོས་འདི་ལྟར་ལྷིང་འཇགས་
ངང་ཆུ་ཚོད་འགའ་རེ་ཕར་བསྐྱལ་འགྲོ་ལ། དུས་མཚུངས་སུ་ཕན་ཚུན་འདུག་རོགས་བྱས་
པའི་ཆ་དེའི་རོ་མྱོང་བར་བྱེད། ཨ་མཱ་ལན་ཏར་མཚོན་ན་ཁོའི་བརྩེ་བ་འགྱུར་མེད་བརྟན་
པོ་ཡིན་པའི་ཆར་སེམས་ནང་སྤྲོ་བ་རྒྱས་པའི་དུས་སྐབས་དེར། ཁོས་ནམ་ཡང་མོའི་འཛིན་
ཐབས་བྲལ་བའི་གསང་བའི་དྲན་སྣང་དེ་རྟོགས་མི་ཐུབ་པ་ཡིན། ཁོ་ཕྱིར་ཡོང་བཞིན་པའི་
འཕྲིན་གསར་དེ་གོ་མ་ཐག ཨ་མཱ་ལན་ཏའི་སེམས་ནང་སྡོད་བཟོད་མེད་པ་བྱུང་། ཡིན་
ནའང་ཁོ་ནི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་སྲུང་དམག་ནང་འཚངས་
ནས་སྒོའི་ནང་ཡོང་བ་རིག་པ་དང་། ལྷག་དོན་ཡ་ང་བའི་འཁྱམས་སྐྱོད་ཀྱི་འཚོ་བས་ཁོའི་
ཕྱིའི་རྣམ་པ་བསྒྱུར་ལ། ཡང་ལོ་ཟླ་ཡི་བཞུད་སྐྱོད་དང་མི་ཡི་བརྗེད་ངས་ལ་བརྟེན་ནས་རྒས་
ཉམས་མངོན་པ་དང་། ད་དུང་རྔུལ་ཆུ་དང་ས་རྡུལ་གྱིས་སྦགས་བཙོག་བཏང་བའི་ཁར།
དཔུང་བ་གཡོན་པར་རྨ་དཀྲིས་རས་འདྲ་ཞིག་བཙོག་པོར་ནར་བར་མ་ཟད། ལུས་སྟེང་ནས་
དུད་འགྲོ་ཟོག་ལ་བདོག་པའི་དྲི་མ་འདྲ་ཞིག་མཆེད་པར་འགྱུར་བའི་ཚུལ་དག་གིས། མོ་
ནི་ཅུང་མིན་ན་རྟོག་འཕྲུལ་གྱིས་བརྒྱལ་ལ་ཁད་དུ་བཏང་། “དཀོན་མཆོག་མཁྱེན།” མོའི་
སེམས་སུ “འདི་ནི་ངས་རེ་བ་བྱས་པའི་མི་དེ་མ་ཡིན་ནོ” ཞེས་འཁོར། འོན་ཏེ་ཉིན་གཉིས་
པར་ཁོ་རང་ཁྱིམ་གྱི་སྒོ་ལམ་དུ་མངོན་སྐབས། ཁ་སྤུ་བཞར་ཞིང་ཁྲུས་ལེགས་པོར་བརྒྱབ་
ལ། སྐྲ་གསེང་ནས་ཀུ་རུ་པིན་དའི་རྩྭ་ཡི་དྲི་བསུང་འཐུལ་བ་ལས་གཞན། དཔུང་བའི་ངོས་
ཀྱི་ཁྲག་གིས་བརྫིས་པའི་རྨ་དཀྲིས་རས་ཀྱང་མི་མཐོང་ངོ་། །ཁོས་ད་དུང་མོར་ཕྱི་ཤོག་སྤུས་
ལེགས་མུ་ཏིག་གི་འོད་མདངས་འཚེར་བའི་གསོལ་འདེབས་དེབ་ཅིག་ཀྱང་བསྣམས་ནས་
ཡོང་འདུག
“སྐྱེས་པ་དག་ནི་ངོ་མ་མཚར་བོ་འདུག" མོས་དེ་སྐད་ལབ་དོན་ནི། སྐད་ཆ་གཞན
དག་ཡིད་ལ་མ་འཁོར་བས་རེད། “ཆོས་དཔོན་ཚོར་ངོ་རྒོལ་གྱིས་ཚེ་གང་བོར་དམག་འཁྲུག་
བརྒྱབ་ཀྱང་། ཕྱིར་ལྡོག་གིས་མི་ལ་གསོལ་འདེབས་དེབ་སྐྱེས་སུ་བྱིན་འགྲོ" ཞེས་ཟེར།
དེའི་རྗེས་སུ། དམག་འཁྲུག་ཆེས་ཛ་དྲག་ལྡན་པའི་ཉིན་མོར་ཡང་། ཁོ་ནི་ཉིན་རེའི་
ཕྱི་དྲོའི་དུས་སུ་མོར་བལྟ་རུ་ཡོང་ངེས། ཐེངས་མང་པོར་མཛེས་མ་ལེ་མེ་ཏའེ་སི་མེད་པའི་
སྐབས་དང་ཁེལ་བར། ཁོས་འཚེམ་བཟོ་འཕྲུལ་ཆས་ཀྱི་སྐོར་སྤྱད་བསྐོར་བའི་ལས་ཀ་དེའི་
འགན་འཁུར་བར་བྱེད། ཨ་མཱ་ལན་ཏ་ནི་སྐྱེས་པ་འདིར་མངོན་པའི་འགྱུར་མེད་ཀྱི་སེམས་
དང་བློ་དཀར་གཞུང་དྲང་། ཞི་དུལ་བག་ཡོད་བཅས་ལ་ཁ་གཏད་གཅོག་དུས་འདི་བྱ་དེ་
བྱེད་མི་ཤེས་པར་ལུས་འགྲོ་སྟེ། ཁོར་ཆ་བཞག་ན་ད་ལྟ་དབང་ཆ་ཆེན་པོ་ལག་ཏུ་བསྣམས་
འདུག་ཀྱང་། རྒྱུན་པར་རང་གི་མཚོན་ཆ་ཇི་སྙེད་མགྲོན་ཁང་དུ་བསྐྱུར་རྗེས་སུ། ལག་ནང་
ལྕགས་རིགས་ཏིལ་འབྲུ་ཙམ་ཡང་འཛིན་པ་མེད་པར་འཚེམ་བཟོ་ཁང་དུ་སླེབ་འགྲོ། ལོ་
བཞིའི་ནང་དུ་ཁོས་རེབ་ཐེངས་མང་པོར་མོ་ལ་དུངས་སེམས་བསྟན་ཀྱང་། མོས་ནི་ཐབས་
མཁས་ཀྱིས་ཁོ་དང་ལེན་མི་བྱེད་ལ། ཁོའི་སེམས་སུ་རྨ་ཁའང་ཕབ་མི་དཔེ། རྒྱུ་མཚན་
སྨྲ་བར་མོ་ནི་ཁོར་དགའ་བཞིན་མེད་ནའང་། ཁོ་དང་ཡང་འབྲལ་མི་ཐུབ་པའི་གཟེབ་ཏུ་
ཚུད་ནས་ཡོད། མཛེས་མ་ལེ་མེ་ཏའི་སི་ནི་དོན་གང་ཅིར་སྣང་དོགས་མེད་མཁན་ཡིན་
ཐོག ཤེས་རབ་རྒྱས་པ་དལ་བའི་རིགས་སུ་བགྲང་ཡང་། འགྱུར་མེད་ཀྱི་དུངས་སེམས་དེས་
ཡིད་ནང་གཡོ་སྐྱོམ་བཟོས་པར། རང་འགུལ་གྱིས་ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་ལ་
རོགས་བྱེད་འདོད་སྐྱེས། ཨ་མཱ་ལན་ཏ་ཡིས་གློ་རྡེག་ཏུ་ཤེས་པ་ནི། རང་གིས་དངོས་སུ་སྙོར་
སྐྱོང་བྱས་ནས་ལག་ཆགས་པའི་བུ་མོ་དེའི་ལང་ཚོའི་མེ་ཏོག་བཞད་མ་ཐག་ཏུ། གཞི་ནས་
མ་ཁུང་ཏོ་ལ་ལོ་རྒྱུས་ཡོད་པའི་ཚུན་ཆད་དུ་སྐྱེས་པའི་ཆེས་མཛེས་པའི་བུ་མོ་རུ་གྱུར་ཟིན་
པ་རེད། མོའི་ཚོར་བར་སྔོན་ཆད་ལི་པེ་ཁ་ལ་བཅངས་པའི་འཁོན་འགྲས་དེ་སེམས་ཀྱི་ག་
ཤེད་དུ་སླར་སོས་འབྱུང་མགོ་རྩོམ་པས། དཀོན་མཆོག་ལ་རང་ཉིད་ལམ་དེར་ཞུགས་ནས་
མོ་འཆི་བར་རེ་བའི་བསམ་པ་དེ་མེད་པར་ཤོག་ཅེས་གསོལ་འདེབས་བྱས་པའི་མཚུངས་
སུ། མོ་འཚེམ་བཟོ་ཁང་དེ་ལས་ཕྱིར་བདས་སོ། །དུས་སྐབས་དེའི་ནང་། ཧྲང་ཞའོ་ཧོ་ལི་ནེ་
ལེ་ཏོ་མར་ཁོ་སི་ནི་དམག་འཁྲུག་ལ་སུན་སྣང་སྐྱེས་མགོ་བརྩམས། ཁོས་ཨ་མཱ་ལན་ཏར་
ལན་མང་ལབ་སོང་སྟེ། ཟབ་ཅིང་སྒམ་བརླིང་ཡིན་པའི་བརྩེ་བ་མཐའ་མེད་དེ་ཕྱིར་མངོན་
བྱས་པར་མ་ཟད། མོའི་ཆེད་དུ་རང་གིས་ལང་ཚོ་ཡོད་ཚད་ཕུལ་ནས་བརྗེས་ཡོང་བའི་
གཟི་བརྗིད་ཀྱང་དོར་ཆོག་ཚུལ་བསྙད་པར་མཛད་ཀྱང་། མོའི་སེམས་ཁ་ཡོངས་སུ་བསྐོར་
མ་ནུས། ཟླ་བརྒྱད་པའི་ཉིན་ཞིག་གི་ཕྱི་དྲོར། ཨ་མཱ་ལན་ཏས་བརྟན་ཚུགས་ཆེ་བའི་དུངས་
བརྗོད་མཁན་དེ་རྩ་བ་ནས་ཕར་བཟློགས་རྗེས། ད་ནི་ཨུ་ཚུགས་ཀྱི་ཁུར་མ་ཐེག་པར། ཟྭ་
བརྒྱབ་པའི་ཁང་བ་དེའི་ནང་འཛུལ་ཞིང་། རང་ཉིད་ཁེར་རྐྱང་ངང་འཆི་དགོས་པའི་ལས་
དབང་དེའི་ཆེད་དུ་ངུ་འབོད་བྱས་སོང་།
“ ཁྱོད་དང་འུ་གཉིས་ཀྱིས་ཕན་ཚུན་བརྗེད་པར་གྱིས་ཤིག” མོས་ཁོ་ལ “ང་ཚོ་ད་ལྟ་
རྒས་ཟིན་པས། དོན་དག་འདིའི་རིགས་གླེང་ན་འོས་འཚམས་མིན” ཟེར།
ཉིན་དེའི་ཕྱི་དྲོར། ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་ལ་ཧྲང་ཞའོ་ཨའོ་ལེ་ལི་ཡ་
ནུའོ.པུའུ་ཨེན་ཏིའེ་ཡའི་གློག་འཕྲིན་ཞིག་འབྱོར། དེ་ནི་སྤྱི་དོན་གཉེར་བའི་ཁ་བརྡ་ཞིག
ཡིན་ཡང་། རྒྱལ་ཕམ་དབྱེ་དཀའ་བའི་དམག་འཁྲུག་གི་གནད་དེ་དགྲོལ་མ་ནུས། ཁ་བརྡ་
མཇུག་བསྒྲིལ་ལ་ཉེ་དུས་སུ། ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སིས་སྐྱ་ཐིང་བའི་སྲང་ལམ་
དང་། པ་དན་ཁམ་སྡོང་གི་ཡལ་འདབ་ཏུ་ཆགས་པའི་ཆུ་ཐིགས་ལ་ལྟ་ཞོར། རང་ཉིད་ནི་
ཁེར་རྐྱང་གི་ཀློང་དུ་མགོ་འཁོར་ཟིན་འདྲའི་ཚོར་བས་བརྟས།
“ཨའོ་ལེ་ལི་ཡ་ནུའོ།” ཁོས་སྐྱོ་གདུང་དང་བཅས་གློག་འཕྲིན་གཏོང་འཐེབ་མནན་
ཏེ “མ་ཁུང་ཏོ་རུ་ཆར་བ་འབབ་བཞིན་འདུག" ཅེས་བརྗོད།
སྐུད་ལམ་དུ་སྨྲ་བ་མེད་པར་ཡུན་རིང་འགོར་རྗེས། གློ་བུར་འཕྲུལ་ཆས་ངོས་སུ་ཨའོ་
ལེ་ལི་ཡ་ནུའོ་པུའུ་ཨེན་ཏིའེ་ཡའི་སྙིང་རྗེ་བྲལ་བའི་གློག་འཕྲིན་ཨང་ཀི་མངོན་ཡོང་།
“གླེན་རྟགས་མ་སྟོན། ཧོ་ལི་ནེ་ལེ་ཏོ།” གློག་འཕྲིན་ཨང་ཀི་ལས “ཟླ་བརྒྱད་པར་
ཆར་བ་འབབ་པ་ནི་རྒྱུན་ལྡན་ཡིན” ཞེས་ཤར་རོ། །
ཁོ་གཉིས་ནི་དུས་ཡུན་རིང་བོ་ཞིག་ལ་ངོ་ཐུག་མེད། ཧྲང་ཞའོ་ཧོ་ལི་ནེ་ལེ་ཏོ་མར་
ཁོ་སིར་གློ་བུར་དྲག་བཙན་ལྡན་པའི་ལན་འདི་འབྱོར་བར་ཅི་བྱ་གཏོལ་མེད་དུ་ལུས། ཟླ་
གཉིས་ཀྱི་རྗེས་སུ། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་མ་ཁུང་ཏོ་རུ་ཕྱིར་
སླེབས་བྱུང་། གཏོལ་མེད་དེ་ནི་མཚར་དངངས་རིགས་ཤིག་ཏུ་གྱུར་སོང་སྟེ། ཝུའུ་ཨེར་སུའོ་
ལར་ཆ་བཞག་ནའང་ཁོའི་འགྱུར་བ་དེར་མཚར་སྣང་སྐྱེས། ཁོ་ཕྱིར་ཡོང་དུས་ཀུན་པོར་
མ་བསྒྲགས་པའི་སྟེང་དུ། སྐུ་སྲུང་རུ་ཁག་ཀྱང་ཁྲིད་ནས་ཡོང་མེད། ཉི་མར་ཚ་གདུག་ཆེ་
བར་འཛེམ་མེད་ཀྱིས་གོས་ཤམ་རིང་གིས་གཅུད་པར་མ་ཟད། དགའ་རོགས་མ་གསུམ་དང་
མཉམ་པོར་ཁང་བ་གཅིག་ནང་བསྡད་ཡོད་ཅིང་། དུས་ཚོད་མང་ཤོས་སུ་དཔྱང་ཁྲིའི་སྟེང་
ཉལ་ནས་འདུག ཁོས་ནི་སྤྱིར་བཏང་གི་འཐབ་ཚུལ་བསྒྲགས་པའི་གློག་འཕྲིན་ལ་དེ་འདྲར་
མི་བལྟ། ཐེངས་ཤིག ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སིས་ཁོ་ལ་རྒྱལ་མཚམས་ཀྱི་གནས་
ཤིག་ལས་ཇི་ལྟར་ཕྱི་ནུར་བགྱིས་ཏེ། རྒྱལ་སྤྱིའི་འགལ་བ་ལ་གཡོལ་དགོས་ཚུལ་ཡར་ཞུ་བྱས།
“འདི་འདྲའི་དོན་ཕྲན་ཚེགས་ཁྱེར་ཡོང་ནས་ང་སུན་པོར་མ་བཟོ།” ཁོས་བཀའ་
འབེབས་པའི་ཞོར་དུ “དཀོན་མཆོག་ལ་འདྲི་རུ་སོང་ཞིག” ཟེར།
དེ་ནི་དམག་འཁྲུག་ཆེས་ཛ་དྲག་ལྡན་པའི་དུས་དེ་ཡིན་ཡང་སྲིད། ཐོག་མ་བྱས་ནས་
གསར་བརྗེ་ལ་རྒྱབ་སྐྱོར་གནང་མཁན་གྱི་རང་དབང་ཕྱོགས་ཁག་གི་ཕྱུག་བདག་ཚོས། ད་
ནི་རྙིང་ཞེན་ཕྱོགས་ཁག་གི་ཕྱུག་བདག་རྣམས་དང་གསང་བའི་ཆིངས་ཡིག་བཞག་ཚར་ཏེ།
ཞིང་སའི་བདག་དབང་གི་ཞིབ་བཤེར་ལ་བཀག་འགོག་བྱེད་ཀྱིན་གདའ། འཁྱམས་སྐྱོད་
ཁྲོད་དམག་འཁྲུག་ལ་བརྟེན་ནས་ཁེ་དབང་ལེན་མཁས་པའི་སྲིད་ཚོང་པ་དག་གིས། ད་ནི་
མངོན་གསལ་གྱིས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་དྲག་སྐྱོད་ཀྱི་སྦྱོར་བར་
སྡིགས་མོ་བྱེད་མགོ་བརྩམས། ཡིན་ནའང་དེ་འདྲའི་ཚོགས་མང་གི་ངོ་རྒོལ་གྱིས་ཀྱང་ཁོར་
ཐེ་ཚོམ་ཐེབས་ཐུབ་ཀྱིན་མེད། ཁོས་བྲིས་པའི་སྙན་ངག་དེབ་ལྔ་མཆིས་པ་ད་ནི་འདོན་པར་
མི་བྱེད་ཅིང་། སྒམ་གྱི་ཞབས་སུ་མནན་ནས་བརྗེད་ངས་ཀྱི་རླུང་ལ་བསྐུར་འདུག མཚན་
མོའམ་ཉིན་གུང་གི་དུས་དེ་སླེབས་ཐེངས་རེར། ཁོས་རང་ཉིད་ཀྱི་བུད་མེད་ཚོ་ལས་གཅིག་
བོས་ནས་དཔྱང་ཁྲིའི་སྟེང་བུད་རྗེས་སུ། མོའི་ལུས་པོ་བརྒྱུད་ནས་དགའ་བདེ་མྱངས་འཕྲལ་
གཉིད་རྐྱང་བྱེད་དེ། སེམས་ཁྲལ་གྱི་རྣམ་པ་ཉག་ཙམ་ཡང་ཤར་དུ་མི་འཇུག བར་སྐབས་
དེར་ཁོ་ཁེར་མོས་རྟོགས་པར་འགྱུར་ཞིང་། ཁོའི་དངངས་འཚབ་ཀྱི་སེམས་པར་ཆ་བཞག་
ན་དུས་གཏན་དུ་ལྷིང་འཇགས་ཀྱི་གོ་སྐབས་ཤོར་ཟིན་པའོ། །ཐོག་མའི་དུས་ནང་ཁོ་ནི་རྒྱལ་
ཁའི་གཟི་བརྗིད་དང་། བློ་ཡུལ་ལས་འགོངས་པའི་གཡུལ་རྒྱལ་མང་པོའི་ཁྲོད་བཟི་ནས།
མིང་གྲངས་ཀྱི་གཡང་གཟར་ཁར་སླེབས། ཁོས་ཀུང་ཅའེ་མར་པའོ་ལེ་ཉིད་མིག་དཔེར་
བསྒོམས་པ་སྟེ། མི་འདི་ནི་ཁོར་དམག་འཁྲུག་གི་སྒྱུ་རྩལ་སློབ་མཁན་རེད། དེས་ཚེ་གང་
བོར་རང་ཉིད་སྟག་ལྤགས་སོགས་ཀྱིས་བརྒྱན་པར། རྒན་པ་རྣམས་ཀྱིས་གཙུག་ཏུ་བཀུར་ལ་
བྱིས་པ་དག་ནི་འཇིགས་ཤིང་སྐྲག་གོ །དུས་སྐབས་དེ་ནས་བཟུང་ཁོས་ཐག་གཅོད་འདི་འདྲ་
ཞིག་གཏན་འབེབས་མཛད་དེ། མི་སུ་འདྲ་སྟེ། ཝུའུ་ཨེར་སུའོ་ལ་ཐེ་བའི་མི་གང་ཞིག་ཡིན་
ཡང་། རང་ཉིད་དང་སྨི་གསུམ་གྱི་བར་ཐག་ངེས་པར་འཛིན་དགོས། ཁོ་གནས་གང་དུ་ཕྱིན་
ཀྱང་དམག་དཔོན་གཞོན་པ་ཚོས་ས་སྨྱུག་གིས་བྲིས་ཤིང་། ཁོ་གཅིག་པུ་ལས་ཕྱིན་མི་ཆོག་
པའི་གོར་ཐིག་ཆེན་པོ་དེའི་དཀྱིལ་དབུས་སུ་ལངས་དགོས་ལ། དེ་གར་བསྒྲགས་པའི་ཐུང་
ཞིང་སོམ་ཉི་བྲལ་བའི་བཀའ་ཡིག་གིས་འཇིག་རྟེན་གྱི་ལས་དབང་ཐག་གིས་གཅོད་ཀྱིན་
ཡོད། ཁོས་དམག་དཔོན་མེང་ཁ་ཏ་ལ་སྲོག་ཁྲིམས་བཅད་དེ་ཐོག་དང་པོར་མ་ན་ཝུའུ་ལེ་རུ་
སླེབས་པར། དུས་ཚོད་སྐར་མ་གང་ཡང་དལ་འགོར་མ་བྱས་པར་རང་ལག་ཏུ་འདས་མཁན་
དེའི་ཁ་ཆེམས་ལེགས་པར་བསྒྲུབས་སོང་། དམག་དཔོན་གྱི་ཆུང་མས་མིག་ཤེལ་དང་ལྕགས་
བཟོ་བརྙན་རིས། བྲང་འདོགས་ཆུ་ཚོད། མཛུབ་དཀྲིས་བཅས་བླངས་རྗེས། ཁོ་ནི་སྒོའི་ནང་
ལ་གོམ་པ་གང་ཡང་སྤོ་རུ་མ་བཅུག
“ནང་ལ་མ་ཡོང་། ཧྲང་ཞའོ།” མོས་ཁོ་ལ “ཁྱེད་ཀྱི་དམག་འཁྲུག་ནང་ཁྱེད་ཀྱིས་
བཤད་པ་དེ་བརྩི་དགོས་ལ། ང་ཡི་ཁྱིམ་ནང་དུ་ངས་བཤད་པ་ལྟར་བརྩི་དགོས” ཟེར།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ལ་མི་དགའ་བའི་ཉམས་སྣང་ཅི་ཡང་
མ་བྱུང་། ཡིན་ནའང་སྒེར་སྲུང་རུ་ཁག་གིས་ཡུགས་མོ་དེའི་གཞིས་ཁྱིམ་བདེ་མོར་བསྙམས་
ཤིང་ཐལ་རྡུལ་དུ་བཟོས་རྗེས། ཁོའི་སེམས་ཁམས་གཞི་ནས་ལྷོད་འཇགས་ཡོང་ཐུབ་པར་
གྱུར། “ཁྱོད་ཀྱི་སེམས་པར་མཉམ་འཇོག་གནང་རོགས། ཨའོ་ལེ་ལི་ཡ་ནུའོ།” ཧྲང་ཞའོ་
ཧོ་ལི་ནེ་ལེ་ཏོ་མར་ཁོ་སིས་ཁོ་ལ “ཁྱོད་ད་ལྟ་གསོན་བཞིན་དུ་རུལ་གྱིན་གདའ” ཞེས་
ལབ་སོང་། བར་སྐབས་དེར་ཁོས་འོས་ལངས་དམག་གི་དམག་དཔོན་གཙོ་བོ་དག་གཅིག་
ཏུ་བསྡུས་ནས་ཚོགས་འདུ་ཐེངས་གཉིས་པ་བསྡུས། ཚོགས་འདུ་ལ་མི་སྣ་མི་གཅིག་པ་མོད་
པོ་འདུས་ཡོད་དེ། ཕུགས་བསམ་རིང་ལུགས་ཅན་དང་ཧམ་སེམས་མཁན། ཉེན་བརྒྱུད་
པ། དངོས་ཡོད་སྤྱི་ཚོགས་ལ་སྡང་མཁན། ད་རུང་སྤྱིར་བཏང་གི་ཉེས་ཅན་སོགས་འདུག
གཞན་དུ་སྔོན་ཆད་ཀྱི་རྙིང་ཞེན་ཏང་གི་དཔོན་པོ་ཞིག་ཀྱང་ནང་དུ་ཞུགས་འདུག་ཅིང་།
ཁོས་ནི་གཞུང་རྒྱུ་རྔམས་ཟ་བྱས་ཤིང་འོས་ལངས་དམག་གི་གྲས་སུ་འཛུལ་བས་ཁྲིམས་
ལུགས་བཀག་སྡོམ་ལ་གཡོལ་ཐུབ་བྱུང་། ཁོ་ཚོའི་གྲས་ཀྱི་མི་མང་པོ་ཞིག་ལ་མཚོན་ན་རང་
ཉིད་ཅི་ཞིག་གི་ཆེད་དུ་འཐབ་འཛིང་ནང་ཞུགས་ཚུལ་རྟོགས་ཀྱིན་མེད། ཁོ་ཚོ་ཕན་ཚུན་
བར་གྱི་འདོད་ཚུལ་ལ་ཧེ་བག་ཆེན་པོ་བདོག་པས། ད་ནི་ཅང་མི་འགོར་བར་ནང་འཁྲུག་
འབྱུང་ལ་ཉེ། དེ་འདྲའི་ཉ་འབྲུག་འདྲེས་སྡོད་ཀྱི་ཆུ་འཁོར་ཆེན་པོའི་ནང་། སེམས་དོན་
རྟོགས་དཀའ་ཡི་དྲག་བཙན་མི་སྣ་ཞིག་ཆུ་ཁར་འཇུར་ཡོང་བ་སྟེ། མིང་ལ་དམག་དཔོན་ཐེ་
ཨའོ་ཧྥེ་ལུའོ་པར་ཅ་སི་རུ་འབོད། ཁོ་ནི་དབྱིན་ཏི་ཨན་པ་རྣལ་མ་ཞིག་ཡིན་པར། རི་སུལ་དུ་
སྐྱེས་པས་ཡི་གེ་རྡོག་གཅིག་ཀྱང་མི་ཤེས་ནའང་། སེམས་ནང་ངན་དགུ་བཅངས་ཡོད་པའི་
མཚུངས་སུ། འཇིག་རྟེན་བྱེད་པོ་ལྟ་བུའི་འགུགས་ཤུགས་མངའ་བ་ལ། ལག་འོག་གི་མི་
ཚོས་གོང་བཀུར་བླ་ལྷག་བྱེད། ཧྲང་ཞའོ་ཨའོ་ལེ་ལི་ཡ་ནུའོ་ཡིས་འདི་ལྟར་ཚོགས་འདུ་བསྡུ་
དོན་ནི་འོས་ལངས་དམག་ལ་གཅིག་གྱུར་གྱི་དབུ་ཁྲིད་བྱེད་རྒྱུ་སྟེ། ཡང་དག་པར་བརྗོད་
ན་སྲིད་ཚོང་པ་རྣམས་ཀྱི་དབང་སྒྱུར་ལ་འགོག་རྒོལ་གཏོང་བ་རང་ངོ་། །འོན་ཀྱང་ད་ནི་
དམག་དཔོན་ཐེ་ཨའོ་ཧྥེ་ལུའོ་པར་ཅ་སི་ནི་ཁོའི་སྔུན་ལ་བཅར་ཟིན། ཐུང་བ་ཆུ་ཚོད་འགའི་
ནང་དུ། ཆེས་ཕུལ་དུ་བྱུང་བའི་དམག་དཔོན་གྱིས་གྲུབ་པའི་མནའ་འབྲེལ་གང་ཞིག་རྩ་བ་
ནས་བསློགས་ཏེ་སྤྱིའི་དབུ་ཁྲིད་ཀྱི་དབང་ཆ་ནི་བདག་གིར་བཞེས་སོང་། “འདི་ནི་གཡོ་
ཁྲམ་མངའ་བའི་གཅན་གཟན་གཏུམ་པོ་ཞིག་ཡིན་པས། ངེས་པར་མཉམ་འཇོག་བྱ་བར་
རིགས།” ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་མངའ་འོག་གི་དམག་དཔོན་
ཚོར “ང་ཚོ་ལ་ཆ་བཞག་ནས་བཤད་ན། མི་འདི་ནི་རྒྱལ་སྲུང་པུའུ་ཀྲང་ལས་ཀྱང་ཉེན་ཁ་
ཆེ་བ་ཡིན” ཟེར། བར་དེར། ནམ་རྒྱུན་ངོ་ཚ་དགའ་ཆེ་བའི་གཞོན་སྐྱེས་ཧྲང་ཝེ་ཞིག་གིས་
སེམས་ཆུང་ངང་མཛུབ་མོ་གྱེན་དུ་ཀེར་བྱུང་།
“འདི་ནི་ལས་སླ་མོ་ཞིག་ཡིན། ཧྲང་ཞའོ།” ཁོས་གྲོས་འདོན་པའི་ཚུལ་དུ “ཁོ་
བསད་སོང་ན་དེ་རེད” ཅེས་བཤད་འོང་།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ཉིད་ཡ་མཚན་པར་བྱེད་པ་ནི་གྲོས་
གཞི་དེའི་ཡ་ང་བའི་ཆ་དེ་མིན་པར། མི་དེས་སེ་གོལ་གཏོགས་པའི་ནང་སྔ་བ་སྔོན་མ་བྱས་
ནས་རང་གི་དྲན་ཚུལ་ཇི་བཞིན་དུ་བརྗོད་སོང་བ་དེ་རང་ཡིན།
“ངས་བཀའ་འདི་ཕབ་པར་རེ་བ་མ་བྱེད།” ཁོས་དེ་སྐད་སྨྲས།
ཁོས་བཀའ་ཕབ་མེད། ངོ་མ་ཕབ་མེད། འོན་ཀྱང་ཉིན་བཅོ་ལྔའི་རྗེས་སུ་དམག་དཔོན་
ཐེ་ཨའོ་ཧྥེ་ལུའོ་པར་ཅ་སི་ནི་སྐུང་དམག་དང་འཕྲད་པས། རལ་གྲི་སྣ་མང་གི་འོག་ཏུ་སིལ་
བུར་འཐགས་སོང་བ་ལ། དབང་ཆ་ཆེན་པོ་ནི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་
ཡའི་ལག་ཏུ་ཐོབ་པར་གྱུར། ཁོའི་དབང་སྡུད་ལ་འོས་ལངས་དམག་གི་དཔོན་རིགས་ཚང་
མའི་ཁས་ལེན་ཐོབ་པའི་དགོང་མོ་དེར། ཁོ་ནི་ནམ་ཕྱེད་དུ་གློ་བུར་སད་བྱུང་བ་དང་། ངག་
ནས་ང་ལ་ཕྱིང་བ་དགོས་ཞེས་བསྒྲགས་པར་མངོན། ལུས་པོའི་ནང་རོལ་ཏུ་བསྐུངས་པའི་
གྲང་འཁྱགས་རིགས་ཤིག་རུས་པའི་རྐང་ལམ་དུ་ཟུག་ཙ་ན། ཚ་ཟེར་ཅན་དེ་མཁའ་ལམ་དུ་
རྒྱུ་ཡང་ན་ཟུག་དེའི་རྒྱུན་གཅོད་མ་ཐུབ། ཟླ་འགའི་རིང་དུ་ཁོར་གཉིད་མ་ཡོང་བ་ལ། ཆེས་
མཐའ་མར་དེ་ནི་གོམས་སྲོལ་དུ་གྱུར་སྣང་ངོ༌། །དབང་ཤུགས་ཀྱིས་བསྐྱལ་ཡོང་བའི་བཟི་
ཁ་ནི་རྒྱུན་པར་སྐྱོ་གདུང་རབ་ཅིག་གི་ནང་ཤུལ་མེད་དུ་གྱུར་འགྲོ། ཁོས་གྲང་འཁྱགས་དེ་
འགོག་སྤྱད་ཀྱི་ཐབས་ལམ་བཙལ་བའི་ཐད་ཚོད་དཔག་བྱ་སླད། བཀའ་ཕབ་ནས་དམག་
དཔོན་ཐེ་ཨའོ་ཧྥེ་ལུའོ་པར་ཅ་སི་ལྐོག་གསོད་བྱ་བར་གྲོས་གཞི་འདོན་མཁན་གྱི་གཞོན་
སྐྱེས་ཧྲང་ཝེ་དེ་གསོད་པའི་བཀའ་ཕབ། ཁོའི་བཀའ་ཡིག་ནི་ནམ་ཡང་མ་ཕབ་པའི་སྔོན་
དང་། ཡང་ན་དེ་ལས་ཀྱང་སྔ་བར་ཁོ་ལ་དྲན་ཚུལ་དེ་ཤར་བའི་སྔོན་ནས་ཇི་བཞིན་དུ་ལག་
བསྟར་བྱས་ཤིང་། ད་དུང་ལག་བསྟར་བྱ་ཚུལ་ནི་ཁོའི་སྔོན་ནས་དྲན་པའི་ཁྱུད་མོ་ལས་
བརྒལ་འགྲོ་བ་ཡིན། ཁོས་དབང་ཆ་ཆེན་པོ་སྒེར་འཛིན་བྱས་པར་ཁེར་རྐྱང་གི་ཁྲོད་གོལ་
ལམ་དུ་ཕྱིན་པས་ཁ་ཕྱོགས་ཡལ་མགོ་བརྩམས། བཙན་འཕྲོག་བྱས་ཟིན་པའི་གྲོང་ཁྱེར་
དང་གྲོང་རྡལ་ནང་གི་མི་ཚོའི་འབོད་སྐུལ་ལ་ཁོ་ཧ་ཅང་སུན་པ་ཡིན། རྒྱུ་མཚན་བཤད་ན་
ཁོ་ཚོས་སྔོན་ཆད་ཀྱང་རང་གི་དགྲ་ཟླ་ལ་འདི་དང་ཆ་འདྲ་བའི་འབོད་སྐུལ་བསྒྲགས་མྱོང་
བས་རེད། གནས་གང་དུ་སླེབས་ཐེངས་རེར། ཁོས་ན་གཞོན་དེ་ཚོས་རང་གི་འདྲེན་བྱེད་
དང་དབྱེར་མེད་པའི་མིག་གིས་ཁོ་ལ་ལྟ་བར་བྱེད་ཅིང་། ཡང་ཁོ་དང་ཀུན་ནས་མཚུངས་
པའི་སྐད་ངག་གིས་ཁོར་ཁ་བརྡ་བགྱི་བར་མ་ཟད། ཁོ་ལ་གུས་འདུད་ཞུ་དུས་ཀྱི་ཟོན་ཉམས་
ཀྱང་ཁོས་དེ་ཚོ་ལ་བརྡ་ལན་སྤྲོད་དུས་ཀྱི་ཉམས་དང་ཧ་ཅང་འདྲ་སྟེ། ཁོ་ཚོས་རང་ཉིད་ནི་
ཁོའི་བུ་ཡིན་ཞེས་བརྗོད། དེ་བས་ཁོའི་ཚོར་ཀློང་དུ་རང་ཉིད་གས་ཆག་དང་བསྐྱར་ཟློས་
སུ་སོང་ནས། སྔར་བྱུང་མ་མྱོང་བའི་ཁེར་རྐྱང་གི་རྒྱ་རུ་ཚུད། ཁོ་ནི་མངའ་འོག་གི་དམག་
དཔོན་རྣམས་ཀྱིས་རང་ཉིད་ལ་རྫུན་གཏམ་པར་ཡིད་ཆེས་བརྙེས་ལ། གུང་ཅུའེ་མར་པའོ་
ལེ་ཡང་དགྲ་ཟླ་རུ་བལྟ། “ཆེས་བཟང་བའི་གྲོགས་པོ་ནི།” སྐབས་དེར་ཁོས་ནམ་རྒྱུན་དེ་
ལྟར་བཤད་འགྲོ། “སོ་མ་འདས་ཟིན་པའི་གྲོགས་པོ་ཡིན།” ཁོ་ནི་དམག་དོན་མི་རྟག་པའི་
ཆ་དེར་སུན་སྣང་སྐྱེས་སོང་། ད་ལྟ་མཐའ་མེད་པའི་དམག་འཁྲུག་གི་སྡུག་པའི་འཁོར་ལོའི་
ནང་ཚུད་དེ་ཡང་ཡང་འཁོར་བ་བྱེད། མི་འདྲ་ས་ནི་རེབ་ཐེངས་རེ་རེ་ལས་རེ་རེར་རྒ་བ་
ནས་རྒས་ཤིང་རུལ་གྱིན་འདུག་ལ། ཡང་ཅི་ཞིག་གི་ཆེད་དུ་འཐབ་པ་དང་ཇི་ལྟར་འཐབ་
དགོས་པ། འཐབ་ནས་ག་དུས་མཇུག་བསྒྲིལ་རྒྱུ་ཡིན་པ་སོགས་ཡེ་ནས་རྟོགས་ཐབས་བྲལ།
མི་སྐོར་ཞིག་ནམ་ཡང་ས་སྨྱུག་གིས་བྲིས་པའི་གོར་ཐིག་ཆེན་པོ་དེའི་ཕྱི་རུ་བསྡད་སྣང་སྟེ།
དེ་ཚོ་ནི་ལག་ནང་དངུལ་མེད་པའི་མི་དང་། བུ་ལ་གློ་ནད་ཕོག་པའི་མི། ད་དུང་ཁ་ནང་དུ་
གཅིན་སྐྱག་བླུད་འདྲའི་འཐབ་འཁྲུག་གི་བྲོ་བ་མྱངས་མ་འདོད་པར་གཉིད་ནས་སད་རྒྱུ་
མེད་ན་ཅི་མ་རུང་སྙམ་ཞིང་། ཡང་མུ་མཐུད་དེ་མཐའ་མཇུག་གི་ནུས་ཤུགས་ཡོད་དགུ་རྩལ་
སྤྲུགས་ཀྱིས་ཡར་ཞུ་བྱེད་མཁན་གྱི་མི་དག་ཡིན། “ཡོད་ཚད་རྒྱུན་ལྡན་རེད། ང་ཡི་ཧྲང་
ཞའོ།” དེ་ཡང་རྒྱུན་ལྡན་ཞེས་པ་ནི་རེབ་འདིའི་མཐའ་མེད་པའི་དམག་འཁྲུག་གི་ཆེས་
འཇིགས་སུ་རུང་ས་རང་ཡིན། དོན་དག་ཅི་ཡང་བྱུང་མི་འདུག ཁོ་ནི་དེ་ལྟར་ཁེར་རྐྱང་གི་
ཀློང་དུ་ཚུད་ནས། མ་འོངས་པའི་རྟགས་མཚན་ཅི་ཡང་ཤེས་ཐབས་མེད། ཁོའི་ཚེ་གང་བོར་
འགྲོགས་ངེས་ཀྱི་འཁྱགས་གྲང་དེར་གཡོལ་སླད། བསམ་གཟས་ནས་མ་ཁུང་ཏོ་རུ་སླེབས་པ་
ཡིན་ལ། ཡང་ཆེས་རྒྱང་ཐག་རིང་བའི་ཕྱིར་དྲན་ཁྲོད་ཆེས་མཐའ་མཇུག་གི་བདེ་ས་བཙལ་
འདོད་པའང་ཅི་ལ་མིན། ཁོ་ནི་འདི་འདྲའི་སྒྱིད་ལུག་ཅན་ཏེ། ཏང་རྩ་འཛུགས་ཀྱིས་འཐུས་
ཚབ་ཚོགས་པ་ཞིག་མངགས་ནས་ཇི་ལྟར་དམག་འཁྲུག་ལ་འཕེལ་ཚད་མེད་པའི་གནས་
བབ་རང་གཏོར་འདོད་ཐད་གྲོས་མོལ་བགྱི་བའི་དོན་དེ་ཐོས་མ་ཐག འཕྲལ་མར་དཔྱང་
ཁྲིའི་གཞི་རུ་འགྲེ་ལྡོག་ཅིག་བརྒྱབ་སོང་སྟེ། ཡང་དག་པར་བརྗོད་ན་འགྲེ་ལྡོག་རྒྱག་ཡག་
ཅིག་བྱས་མེད་དོ། །
“ཁོ་ཚོ་ཁྲིད་ནས་སྨད་འཚོང་ཁང་ནང་ཉུག་ཏུ་ཆུགས།” ཁོས་དེ་ལྟར་བརྗོད་བྱུང་།
ཡོང་མཁན་ལ་ལུས་སུ་གཟབ་གོས་དང་མགོ་རུ་རྒྱ་ཞྭ་ལི་མོ་གོན་མཁན་གྱི་ཁྲིམས་
རྩོད་པ་དྲུག་ཙམ་འདུག ཟླ་བཅུ་གཅིག་པའི་ཚ་གདུག་ཆེ་བའི་ཉི་ཟེར་འོག་ཏུ་གནོད་
བྱེད་དེ་བསྲན་ཅི་ཐུབ་བྱེད་ཀྱིན་གདའ། ཝུའུ་ཨེར་སུའོ་ལ་ཡིས་ཁོ་ཚོ་རང་ཁྱིམ་དུ་བཀོད་
སྒྲིག་བྱས་ནས་ཡོད། ཉིན་དཀར་གྱི་དུས་ཚོད་མང་ཆེ་བར་དེ་ཚོས་རང་རང་ཉལ་ཁང་
ནང་བཀག་ནས་གསང་གྲོས་བགྱི་བ་དང་། མཚན་མོ་སླེབས་པར་སྲུང་དམག་དང་ལག་
སྦྲེང་དཀྲོལ་ཚོགས་གདན་འདྲེན་ཞིང་། འགྲོ་སོང་རང་གིས་ཕུད་དེ་ཁ་ཐ་ལི་ནུའོ་ཡི་རོལ་
རྩེད་ཁང་དུ་རྩེ་རུ་སོང་བ་རེད། “ཁོ་ཚོ་ལ་ཐེ་གཏོགས་མ་བྱེད།” ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡས་དེ་ལྟར་བཀའ་ཕབ། “མདོར་ན། ངས་ཁོ་ཚོས་ཅི་ཞིག་བྱེད་
རྒྱུ་ཡིན་ཚུལ་རྟོགས་ཡོད།” ཟླ་བཅུ་གཉིས་པའི་ཟླ་སྟོད་དུ། ཡུན་རིང་རེ་སྒུག་བྱས་པའི་
མཉམ་གྲོས་ཀྱི་མགོ་བརྩམས་སོང་། མི་མང་པོ་ཞིག་གིས་ཚོགས་འདུ་རྒྱུན་རིང་བ་ཞིག་
ཏུ་ཚོད་དཔོག་བྱས་ཟིན་ནའང་། དོན་དངོས་སུ་དུས་ཡུན་ཆུ་ཚོད་གཅིག་ཀྱང་མ་དགོས་
པར་མཇུག་རྫོགས་སོ། །
ཚ་གདུག་གིས་ཁྱབ་པའི་མགྲོན་ཁང་ནང་དུ། བེམ་པོའི་སྟེང་འགེབ་བྱེད་ཀྱི་རས་
དང་འདྲ་བའི་རས་གདན་བཀབ་སྣང་བའི་རང་འགུལ་རྣོ་སྦྲེང་ལས་གདོན་འོད་རབ་ཅིག་
འཕྲོ་བཞིན་གདའ། ཧྲང་ཞའོ་ཨའོ་ལེ་ལི་ཡ་ནུའོ“པུའུ་ཨེན་ཏིའེ་ཡ་ཉིད་རྣོ་སྦྲེང་གི་འགྲམ་
དུ་ཙོག་འདུག་སྟེ། རེབ་འདིར་ཁོའི་མཐའ་སྐོར་གྱི་དཔོན་པོ་ཟུར་པ་ཚོས་ས་སྨྱུག་གི་གོར་
ཐིག་ཆེན་པོ་བརྒྱབ་མེད། དེ་ལས་ལྡོག་སྟེ་ཁོ་ནི་རང་གི་ཆབ་སྲིད་བློ་འདྲི་ས་ཀུན་གྱིས་
བསྐོར་ནས་རྐུབ་སྟེགས་སུ་བསྡད་ཡོད་པ་དང་། རྒྱུ་ལུག་བལ་ལས་བྱས་པའི་ཕྱིང་བ་ཡིས་
བཏུམས་ནས་བདོག་ལ། ལྷོད་འཇགས་ངང་ཕོ་ཉ་པ་དག་གི་གྲོས་གཞི་ལ་ཉན་པར་བྱེད།
ཁོ་ཚོས་ཐོག་མར་ཞིང་སར་ཞིབ་བཤེར་གཏན་འབེབས་ཀྱི་ལས་དེ་དོར་ནས་བསྐྱར་དུ་
རང་དབང་ཕྱོགས་ཁག་གི་ཕྱུག་བདག་ཚོའི་རྒྱབ་སྐྱོར་བརྗེ་དགོས་ཚུལ་གྱི་རེ་བ་བཏོན་
ཞིང་། དེའི་རྗེས་སུ་ཆོས་ཚོགས་ཀྱི་དཔུང་ཤུགས་ལ་རྒོལ་ཚུལ་བསྐྱུར་ནས་དད་ལྡན་མང་
ཚོགས་ཀྱི་རྒྱབ་སྐྱོར་ཐོབ་དགོས་པའི་རེ་ཞུ་བྱས་ཤིང་། མཐའ་མའི་དུས་ནང་ནལ་བུ་
ལ་གཉེན་བསྒྲིགས་རྗེས་སྐྱེས་པའི་བྱིས་པ་དང་འདྲ་མཉམ་ཡིན་པའི་དབང་ཆ་བརྩོན་
ལེན་བྱེད་རྒྱུ་དོར་ནས། ཁྱིམ་ཚང་སིལ་ཐོར་མེད་པར་བསྲུང་དགོས་ཚུལ་གྱི་རེ་བ་བཅས་
བཏོན་སོང་ངོ་། །
“ཁྱོད་ཚོའི་ནང་དོན་ནི།” ཧྲང་ཞའོ་ཨའོ་ལེ་ལི་ཡ་ནུའོ“པུའུ་ཨེན་ཏིའེ་ཡས་ཉན་
རྗེས་དགོད་ཞོར་དུ “ང་ཚོས་དབང་ཆ་ཁོ་ནའི་ཆེད་དུ་འཐབ་འདུག་ཟེར་རམ” ཞེས་
དྲིས་འོང་།
“འདི་ནི་གནས་སྐབས་ཀྱི་སྙོམས་སྒྲིག་ཅིག་ཡིན།”འཐུས་ཚབ་གཅིག་གིས“གནས་
སྐབས་སུ་ཆེས་གལ་ཆེ་བ་ནི་དམག་འཁྲུག་གི་མང་ཚོགས་རྨང་གཞི་རྒྱ་བསྐྱེད་རྒྱུ་རང་
ཡིན་ཞིང་། མཐུད་དེ་གནས་ཚུལ་ལ་བལྟས་རྗེས་ཐག་གཅོད་བྱས་ན་འགྲིག” ཟེར།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་ཆབ་སྲིད་བློ་འདྲི་ས་ཞིག་གིས་
བསྲན་མ་ཚུགས་པར་བར་ལ་གསབ་ནས་བཤད་བྱུང་།
“འདི་ནི་ནང་འགལ་ཅན་རེད།” ཁོས་མུ་མཐུད་དུ “གལ་སྲིད་སྙོམས་སྒྲིག་འདི་
དག་འགྲིག་པ་ཡིན་ན། རྙིང་ཞེན་ཏང་སྲིད་གཞུང་འགྲིག་པ་ཡིན་ཚུལ་བསྟན་འདུག གལ་
ཏེ་སྙོམས་སྒྲིག་འདི་དག་ལ་བརྟེན་ནས་དམག་འཁྲུག་གི་མང་ཚོགས་རྨང་གཞི་རྒྱ་བསྐྱེད་
ནུས་ཚེ། ཁྱོད་ཚོས་བརྗོད་པ་ནང་བཞིན། དེ་ནི་སྲིད་གཞུང་ལ་རྒྱ་ཆེ་མང་ཚོགས་ཀྱི་རྨང་
གཞི་འདུག་ཚུལ་བསྟན་པ་མ་ལགས་གྲང་། མདོར་བསྡུས་ནས་བཤད་ན། ལོ་ཉི་ཤུའི་རིང་
དུ་ང་ཚོས་རྒྱལ་ཡོངས་མི་དམངས་དགྲ་རུ་བཟུང་བར་སྨྲ་བ་མ་ཡིན་ནམ” ཞེས་ལབ་སོང་།
ཁོས་མུ་རྒྱུན་བསྐྱངས་ནས་བཤད་འདོད་ནའང་། ཧྲང་ཞའོ་ཨའོ་ལེ་ལི་ཡ་ནུའོ་པུའུ་
ཨེན་ཏིའེ་ཡའི་ལག་བརྡ་ཞིག་གིས་ཁོའི་སྐད་ཆ་མཚམས་བཅད་བྱུང་། “དུས་ཚོད་ཆུད་
ཟོས་སུ་གཏོང་དགོས་དོན་མེད། འབུམ་རམས་པ།” ཁོས “གལ་ཆེ་བ་ནི་རྗེས་སུ་ང་ཚོས་
དབང་ཤུགས་ཀྱི་ཆེད་དུ་འཐབ་འཛིང་བྱེད་རྒྱུ་དེ་ཡིན” ཟེར། ཁོ་ནི་སྔར་ལྟར་དགོད་བཞིན་
འདུག་སྟེ། འཐུས་མི་ཚོས་བྱིན་པའི་ཡིག་ཆ་བླངས་འཕྲལ་མིང་རྟགས་དགོད་རྩིས་བྱས།
“གལ་སྲིད་འདི་འདྲ་ཡིན་ན།”" ཁོས་སྤྱི་བསྡོམས་ཀྱི་ཚུལ་དུ “ང་ཚོས་དང་ལེན་
བྱེད་མི་ཉན་པ་ཞིག་མི་འདུག” ཅེས་བརྗོད་པར་མངོན།
ཁོའི་ལག་འོག་གི་མི་ཚོས་ཕན་ཚུན་གྱི་ངོ་ལ་ལྟ་བར་བྱེད་དེ། ཚུལ་གང་རྟོགས་ཐབས་
བྲལ་བའི་ཉམས་ཀྱིས་ཁེངས།
“དགོངས་དག ཧྲང་ཞའོ།” ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སིས་སྐད་དམའ་མོའི་
ངང “འདི་ནི་ངོ་ལོག་ཡིན་པ་རེད” ཟེར།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་སྣག་ཚ་བསྒྲེས་ཟིན་པའི་པིར་
བཟུང་ནས་བསྡད་ཅིང་། དབང་ཤུགས་མཐའ་དག་ཁོའི་སྟེང་དུ་ཕབ་སོང་།
“ཁྱོད་ཀྱི་མཚོན་ཆ་བྱིན་ཅིག” ཁོས་དེ་ལྟར་བཀའ་ཕབ།
ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་ཡར་ལངས་ཏེ། མཚོན་ཆ་ཅོག་ཙེའི་སྟེང་དུ་
བཞག་གོ །
“སོང་ལ་དམག་སྒར་ནང་མིང་ཐོ་ཁོད།” ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་
ཏིའེ་ཡས་བཀའ་འབེབས་པའི་ཚུལ་དུ “གསར་བརྗེ་དམག་དོན་ཁྲིམས་ཁང་གི་ཐག་
གཅོད་ལ་ཉོན་ཞིག” ཟེར།
དེ་འབྲེལ་དུ་ཁོས་གསལ་བསྒྲགས་ངོས་སུ་མིང་རྟགས་བཀོད་རྗེས། ཕོ་ཉ་བོས་
ནས “སྐུ་ཞབས་རྣམ་པ། ཁྱོད་ཚོའི་ཡིག་ཆ་ལེགས་པོར་བཟུང་སྟེ། བཀོལ་སྤྱོད་ཡག་པོ་བྱོས་
ཤིག” ཅེས་བརྗོད་བྱུང་།
ཉིན་གཉིས་ཀྱི་རྗེས་སུ། ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་ལ་རྒྱལ་ཁབ་དང་འགལ་
བའི་ཉེས་མིང་གིས་སྲོག་ཁྲིམས་བཅད། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་
དཔྱང་ཁྲིའི་སྟེང་མཐོ་ཉལ་སྟེག་སྟེ། ཞུ་བ་བྱེད་མཁན་ཡོད་དོ་ཅོག་གི་གཏམ་ཚིག་རྣ་རྒྱབ་
ཀྱི་རླུང་ལ་བསྐུར། སྲོག་གཅོད་ཉིན་གྱི་དགོང་མོར། ཝུའུ་ཨེར་སུའོ་ལས་བར་ཆད་བཟོ་
མི་རུང་བའི་བཀའ་དག་བཅགས་ཏེ་ཁོའི་ཉལ་ཁང་དུ་སླེབས་བྱུང་། མོས་ལུས་ཧྲིལ་པོར་
གྱོན་ཆས་ནག་པོ་གོན་འདུག་ཅིང་། ངོ་ལ་སྔར་མཐོང་མ་མྱོང་བའི་གཟབ་ནན་མངོན་པར་
མ་ཟད། ཁོར་འཕྲད་པའི་སྐར་མ་གསུམ་གྱི་དུས་ཡུན་ནང་ལངས་ལངས་ལ་བསྡད་སོང་།
“ངས་ཁྱོད་ཀྱིས་ཧོ་ལི་ནེ་ལེ་ཏོ་གསོད་རྒྱུ་ཡིན་པ་ཤེས་ཡོད།” མོས་གཟབ་ནན་ངང “ངས་
ཇི་ལྟར་ལས་ཀྱང་ཁྱོད་ཁོགས་མི་སྲིད། ཡིན་ནའང་ངས་ཁྱོད་ལ་བཤད་འདོད་པ་ནི། ངས་
རང་ཉིད་ཀྱི་ཕ་དང་མ་ཡི་རུས་པས་མནའ་ཚིག་འབོར་བསམ་སྟེ། ཧོ་སའེ་ཨེར་ཁ་ཏིའེ་
ཨའོ་པུའུ་ཨེན་ཏིའེ་ཡའི་མིང་ཐོག་ནས་དཀོན་མཆོག་གི་མདུན་སར་མནའ་ཚིག་འབོར་
འདོད་དེ། ངས་ཁོའི་བེམ་པོ་མཐོང་མ་ཐག ཁྱོད་ནི་གང་དུ་ཡོད་ཀྱང་དྲུད་ཡོང་ནས་དངོས་
སུ་ཁྱོད་གསོད་རྒྱུ་དེ་ཡིན” ཞེས་ཁྱབ་བསྒྲགས་མཛད་བྱུང་། ཁོ་ལ་ལན་འདེབས་དབང་མ་
བྱིན་པར། མོ་ནི་དེ་མ་ཉིད་དུ་ཕྱིར་འཁོར་ནས་བུད་སོང་ལ། ཆེས་མཐའ་མར་ད་དུང་ཚིག་
འདི་འདྲ་ཞིག་ཤུལ་དུ་བསྐྱར་བར་མངོན།
“དེ་ནི་ཁྱོད་སྐྱེས་དུས་སུ། གལ་སྲིད་ཕག་གི་རྔ་མ་སྐྱེས་ཡོད་དུས་མེད་པར་གཏོང་
བསམ་པ་དང་གཅིག་འདྲ་ཡིན།”
མཐའ་མི་མངོན་པའི་མཚན་མོ་དེར། ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སིས་ཨ་མཱ་ལན་
ཏ་ཡི་འཚེམ་བཟོ་ཁང་ནང་བསྐྱལ་བའི་ཕྱིར་ཡོང་མེད་པའི་ཕྱི་དྲོའི་དུས་ཚོད་དེ་དག་ལ་
ཕྱིར་དྲན་བྱས། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་ཀྱང་ཆུ་ཚོད་དུ་མའི་ནང་
སྡུག་ཉམས་ཀྱི་འཕག་འཚག་བརྒྱབ་སོང་སྟེ། རྒྱག་དོན་ནི་རང་གི་ཁེར་རྐྱང་བའི་ཕྱི་ཤུན་
སིལ་བུར་གཏོར་འདོད་པའོ། །དེ་ཡང་རྒྱང་ཐག་རིང་བའི་ཕྱི་དྲོ་དེར་ཨ་ཕས་ཁོ་ཁྲིད་ནས་
འཁྱགས་རྡོག་ལ་ཤེས་རྟོགས་བྱེད་དུ་ཕྱིན། ཁོར་མཚོན་ན་སྤྲོ་སྐྱིད་ཀྱི་དུས་ཉག་གཅིག་ནི་
གསེར་དངུལ་ཆས་བཟོ་སའི་ཁང་བ་རུ་གསེར་ཉ་ཆུང་ཆུང་ལས་བཟོ་བྱེད་པའི་སྐབས་དེ་
ཡིན། ཁོས་གཞན་སྐུལ་ངང་དམག་འཁྲུག་ཐེངས་སོ་གཉིས་བརྒྱབ་ཟིན་ལ། འཆི་བ་དང་
བཞག་པའི་ཆིངས་ཡིག་ཀུན་པོ་གཏོར་ཞིག་བཏང་བར་མ་ཟད། ཕག་པ་དང་མཚུངས་པར་
གཟི་བརྗིད་ཀྱི་ཕག་ཁང་ནང་འགྲེ་ལྡོག་ལན་མང་བརྒྱབ་པས། ཆེས་མཐའ་མར་ལོ་བཞི་
བཅུར་འགོར་འགྱངས་སུ་བཏང་བའི་རྣམ་དག་གི་རིན་ཐང་གཞི་ནས་རྙེད།
ནམ་གསལ་ལ་ཉེ་བ་སྟེ། སྲོག་ཁྲིམས་གཅོད་པར་ད་རུང་ཆུ་ཚོད་གཅིག་བདོག་པའི་
མཚམས་སུ། ཁོ་བཙོན་ཁང་ནང་བུད་ཡོང་། ཞག་གང་བོར་གཉིད་མ་ཐུབ་པའི་མནར་སྡུག་
གིས་ད་ནི་ལུས་པོ་ཐང་ཆད་དྲགས་པར་འདུག
“དགོད་བྲོའི་ཟློས་གར་མཇུག་བསྒྲིལ་ཟིན། སྤུན་ཟླ་ཆེ་བ།” ཁོས་ཧྲང་ཞའོ་ཧོ་ལི་
ནེ་ལེ་ཏོ་མར་ཁོ་སི་ལ་དེ་ལྟར་བཤད། “ང་ཚོ་གནས་འདི་དང་ཁ་འབྲལ་བར་བྱ། དེ་ལྟ་མིན་
ཚེ་དུག་སྦྲང་གིས་ཐོག་མར་ཁྱོད་མེ་མདས་གསོད་རྒྱུ་རེད།” ཧྲང་ཞའོ་ཧོ་ལི་ནེ་ལེ་ཏོ་མར་
ཁོ་སིས་ལྟ་སྟངས་འདིར་ཁྱད་གསོད་ཀྱི་རྣམ་པ་མངོན་ཚུལ་འགེབས་སྲུང་བྱེད་མ་ནུས།
“མིན། ཨའོ་ལེ་ལི་ཡ་ནུའོ།” ཁོས་ལན་དུ “ང་འཆི་རུང་ཁྱོད་ལག་དམར་ཞིག་ཏུ་
འགྱུར་ཚུལ་མཐོང་མི་འདོད” ཅེས་བརྗོད་སོང་།
“དེ་འདྲ་མི་སྲིད།” ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས “ལྷམ་ཁོན་ཞིག
ང་ལ་རོགས་བྱས་ནས་ཁྱི་སྐྱག་དང་འདྲ་བའི་དམག་འཁྲུག་འདི་མཇུག་བསྒྲིལ་བར་བྱ" ཟེར།
སྐད་ཆ་འདི་འཆད་དུས་སུ། ཁོས་ནི་དམག་འཁྲུག་ཅིག་མཇུག་བསྒྲིལ་རྒྱུ་ནི་དེ་སློང་
བ་ལས་ལྡབ་ཀྱིས་དཀའ་བ་ཡིད་ཀྱི་དགུ་ལའང་ཤར་མེད། ཁོས་དུས་ཡུན་ལོ་གཅིག་ཙམ་
སྤྱད་ཅིང་ཁྲག་གི་འཁོར་ལོ་སྐོར་བ་སོགས་ཀྱི་ལག་ཐབས་ལ་བརྟེན་ཏེ་སྲིད་གཞུང་ཕྱོགས་
སུ་གནོན་ཤུགས་བྱིན་ནས་འོས་ལངས་དམག་ལ་འཚམས་པའི་ཞི་བདེ་ཡི་ཆ་རྐྱེན་བསྐྲུན་
པ་དང་། ཡང་ལོ་གཅིག་གི་དུས་ཡུན་བཀོལ་ནས་རང་གི་ཏང་ཁག་ནང་གི་མི་ཚོར་ཆ་རྐྱེན་
དེ་དང་ལེན་བྱེད་དུ་བཅུག ཁོས་ད་དུང་སེར་སྣ་མེད་ཅིང་བློ་ཡུལ་ལས་འགོངས་པའི་
ལག་ཐབས་སྣ་ཚོགས་བེད་སྤྱོད་བཏང་སྟེ་རང་གི་མངའ་འོག་ནང་རྒྱལ་ཁའི་ཕན་འབྲས་
སྟེར་མི་འདོད་པའི་དམག་དཔོན་དག་གི་ཕྱི་རྒོལ་ལ་དྲག་གནོན་བྱས་པར་མ་ཟད། ཆེས་
མཐའ་མར་ད་རུང་དགྲ་ཕྱོགས་ཀྱི་སྟོབས་ཤུགས་གཡོར་རོགས་བགྱིས་ཏེ་ཁོ་ཚོར་མགོ་བོ་
སྒུར་དུ་བཅུག
ཁོ་ནི་བར་སྐབས་དེར་སྔར་ལས་བླ་ལྷག་གིས་དཔའ་ཞིང་རྟུལ་ཕོད་ལྡན། ཁོས་གཞི་
ནས་རང་གི་རང་དབང་གི་ཆེད་དུ་འཐབ་པ་ལས། ལྐོག་གྱུར་གྱི་དོན་སྤྱི་ཡི་ཆེད་དུ་མིན་
ལ། སྲིད་ཚོང་པ་དག་གི་རླུང་བརྟེན་གྲུ་བསྐྱར་དང་སྤྲིན་འགྱུ་ཆར་བརྡོལ་གྱི་འབོད་སྐུལ་
ཆེད་དུ་མི་འཐབ་རྒྱུ་བྱེད། དེ་འདྲའི་ཡིད་ཆེས་ཀྱིས་ཁོའི་སྤྲོ་སེམས་རབ་འཕྱུར་དང་མགོ་
འཕང་མཐོ་རུ་འདེགས་པར་བྱས། ཧྲང་ཞའོ་ཧོ་ལི་ནེ་ལེ་ཏོ‘མར་ཁོ་སི་ཡང་སྔོན་ཆད་ལྟར་
ཁོ་ལ་བློ་སེམས་དཀར་ཏེ། དེའི་དུས་རྒྱལ་ཁའི་ཆེད་དུ་འཐབ་པ་ཡིན་ལ། ད་ལྟའི་སྐབས་
འདིར་ཕམ་ཁ་ཡི་ཆེད་དུ་ཇི་ལྟར་འཛིང་བའོ། །ཁོས་སྔོན་ཆད་ད་རུང་ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡ་ནི་དམིགས་ཡུལ་མེད་པའི་མི་རྩིང་བོ་ཞིག་རེད་ཅེས་སྡིགས་ཀྱང་
མྱོང་། “སེམས་ཁྲལ་བྱ་མི་དགོས།” ཧྲང་ཞའོ་ཡིས་དགོད་འཛུམ་དང་བཅས “འཆི་བ་ནི་
རྟོག་འཕྲོ་ལས་རྒྱང་རིང་བ་ཡིན།” ཁོར་ཆ་བཞག་ན་དངོས་གནས་དེ་ལྟར་རེད། ཁོ་ནི་རང་
གི་ཚེ་ཚད་དེ་སྔ་མོ་ནས་གཏན་དུ་ཁེལ་བར་ཡིད་ཆེས་འདུག་པས། ཡིད་ཆེས་དེས་ཁོ་ལ་
ཁྱད་མཚར་གྱི་རིམས་འགོག་ནུས་པ་དང་དུས་ཆད་ངེས་ཅན་གྱི་ཡུན་ལ་མི་འཆི་བར་བྱས།
ཁོར་མདེའུ་ཆར་གྱི་ཀློང་དུ་གནོད་པ་གང་ཡང་མི་འདུག་པ་ལ། ཆེས་མཐའ་མར་རྒྱལ་ཁ་
ལས་ཀྱང་དཀའ་ཞིང་ཁག་པ་དང་། ཁྲག་གི་འཁོར་ལོ་སྔར་ལས་བསྐོར་ཆེ་བ། རིན་ཐང་
གནམ་ལས་མཐོ་བའི་ཕམ་ཁ་ཆེན་པོ་ཞིག་བླངས་སོང་།
ལོ་ཉི་ཤུར་ཉེ་བའི་གཡུལ་སའི་བརྒྱུད་རིམ་ནང་། ཧྲང་ཞའོ་ཨའོ་ལེ་ལི་ཡ་ནུའོ་པུའུ་
ཨེན་ཏིའེ་ཡ་ནི་རེབ་མང་པོར་ཕ་ཡུལ་དུ་ལོག་མྱོང་། ཡིན་ནའང་ལུས་པོ་དེ་ནམ་ཡང་ཛ་
དྲག་གི་རྣམ་པར་ལུས་པས། དམག་གི་ཉེ་འཁོར་དག་གིས་འབྲལ་མེད་དུ་བསྲུངས་ཤིང་།
ཁྱད་མཚར་གྱི་འོད་གོར་གྱིས་བཏུམས་ཡོད། འོད་གོར་གང་དེ་ཝུའུ་ཨེར་སུའོ་ལས་ཀྱང་
མ་མཐོང་ཁུལ་བྱེད་ས་མ་སོང་བས་ན། ཆེས་མཐའ་མར་ཁོ་ནི་མི་རྒྱུས་མེད་ཅིག་ཏུ་གྱུར་
སོང་། ཁོ་ཉེ་བའི་དུས་ནང་ཡང་མ་ཁུང་ཏོ་རུ་ལན་གཅིག་བུད་ཡོང་། ཡོང་རྗེས་ཀྱང་མཛའ་
མོ་གསུམ་པོ་དང་མཉམ་དུ་ཁེར་འདུག་བྱས་པ་ཡིན། ཁོ་རང་ཁྱིམ་དུ་ལན་གཉིས་གསུམ་
མ་གཏོགས་མངོན་མེད། དེ་དག་ཀྱང་ཁོམ་སྐབས་སུ་དགུང་ཚིགས་གསོལ་དུ་ཡོང་བའོ། །
མཛེས་མ་ལེ་མེ་ཏའེ་སི་དང་དམག་འཁྲུག་གི་དུས་ནང་སྐྱེས་པའི་མཚེ་མ་སུ་ཡིན་ཡང་ཁོ་
ངོ་མི་ཤེས། ཨ་མཱ་ལན་ཏར་མཚོན་ནའང་གཞོན་ནུའི་དུས་སྐབས་སུ་གསེར་ཉ་ཆུང་ཆུང་
ལས་བཟོ་བྱེད་པའི་ཕུ་བོ་དེ་དང་། ཕྱིས་སུ་སྨི་གསུམ་གྱི་བར་ཐག་བཟུང་ནས་མི་གཞན་
དང་བཀྱེད་ཅི་ཐུབ་བྱེད་མཁན་གྱི་དམག་མི་ཁྱད་མཚར་གྱི་ལོ་རྒྱུས་ལྡན་པ་འདི་གཉིས་
སྦྲེལ་ཐབས་མེད་པར་གྱུར། འོན་ཀྱང་འཐབ་འཁྲུག་མཚམས་འཇོག་པའི་ཉི་མ་སླེབས་ལ་
ཉེ་བ་དང་བསྟུན་ནས། ཁྱིམ་མི་ཚོས་ཀྱང་ཁོ་ནི་རྒྱུན་ལྡན་གྱི་མིར་གྱུར་ཏེ་ཡུལ་དུ་ཡོང་ངེས་
འདོད་ལ། དེ་འབྲེལ་དུ་དུས་ཡུན་རིང་བོར་མལ་དུ་གཟིམས་ཟིན་པའི་གཉེན་ཉེ་ཡི་འབྲེལ་
བའང་སྔར་མེད་པའི་འགྲོས་ཀྱིས་སད་མགོ་བརྩམས་སོ། །
“ཆེས་མཐའ་མར།” ཝུའུ་ཨེར་སུའོ་ལས “ང་ཚོའི་ཁྱིམ་འདིར་སྐྱེས་པ་ཡོད་སོང” ཟེར།
ཨ་མཱ་ལན་ཏས་ཆེས་ཐོག་མ་བྱས་ནས་ཁྱིམ་མི་ཚོར་ཆ་བཞག་ན་ཁོ་གཏན་དུ་ཤོར་
ཟིན་པར་འདོད། འཐབ་མཚམས་བཞག་པའི་སྔོན་གྱི་གཟའ་འཁོར་གཅིག་གི་ནང་། ཁོས་
སྲུང་དམག་ཁྲིད་མེད་པ་ལ། རྐང་རྗེན་དུ་བུད་པའི་ཞབས་འདེགས་དམག་མི་གཉིས་ནི་
ཁོའི་མདུན་ཕྱོགས་སུ་འགྲོ་བཞིན་གདའ། ཁྱིམ་དུ་སླེབས་རྗེས་དྲེལ་རྒྱབ་ཀྱི་སྒ་སྟན་དང་
སྙན་ངག་གི་མ་ཡིག་ཉར་ཚགས་བྱ་སའི་སྒམ་སོགས་ཁྱམས་རིང་ནང་བཞག་བྱུང་། དེ་དག་
ནི་ཁོ་སྔོན་ཆད་རྒྱལ་པོ་དང་འདྲ་བར་བཞུགས་སྐབས་ཀྱི་རྡོག་ཁྲེས་ཀྱི་ཆ་ཤས་ཤིག་ཡིན།
མོས་ཁོ་འཚེམ་བཟོ་ཁང་གི་སྒོ་ལམ་བརྒྱུད་ནས་འགྲོ་དུས་ལན་གཅིག་བོས་སོང་། ཧྲང་ཞའོ་
ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་དེ་མ་ཐག་ཏུ་མོ་ནི་སུ་ཡིན་པ་དྲན་མ་ནུས་པ་འདྲ།
“ང་ནི་ཨ་མཱ་ལན་ཏ་ཡིན་ཡ།” མོ་ནི་ཁོ་ཕྱིར་ཡོང་བའི་ཆར་སྤྲོ་བས་བརྟས་པས།
དགའ་བའི་ཉམས་དང་བཅས་ཡང་བསྐྱར་ཁོར་སེང་རས་ནག་པོས་དཀྲིས་འདུག་པའི་ལག་
པ་དེ་འགྱོག་ཙམ་བྱས་རྗེས “ཁྱོད་ཀྱིས་ལྟོས་ཤིག” ཟེར།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་དགོད་འཛུམ་ཞིག་ཕྱུང་སོང་། དེ་
ནི་རྒྱང་ཐག་རིང་བའི་ཞོགས་པ་དེར། ཁོ་ལ་སྲོག་ཆད་བཅད་རྗེས་མ་ཁུང་ཏོ་རུ་ཡོང་བར་
ཐོག་དང་པོར་མོའི་ལག་པ་སེང་རས་ནག་པོས་དཀྲིས་འདུག་པ་མཐོང་དུས་དང་ཆ་འདྲ་
བར་མངོན།
“ངོ་མ་འཇིགས་སུ་རུང་སྟེ།” ཁོས “དུས་ཚོད་བཞུད་པ་ཅི་འདྲའི་མགྱོགས་ཨང”
ཞེས་ལབ་འོང་།
སྲིད་གཞུང་དམག་གིས་ངེས་པར་ཁང་བ་སྲུང་སྐྱོབ་བྱེད་དགོས་བྱུང་། ཁོ་ཕྱིར་ཡོང་
བའི་ལམ་བར་ཧྲིལ་པོར་མི་ཀུན་གྱིས་སྡིགས་ཤིང་མཆིལ་ཞགས་འཕངས་སོང་། རྒྱུ་མཚན་
བཤད་ན་དམག་འཁྲུག་གི་དོན་དེ་ཇེ་དྲག་ལ་གཏོང་དོན་ནི་སྔར་ལས་མཐོ་བའི་རིན་གོང་
ཞིག་ལ་བཙོང་ཐུབ་ཅེས་པ་དེའོ། །ཁོ་ལ་ཚ་བ་རྒྱས་ཤིང་གྲང་ཤུམ་བྱུང་ཐོག་ལུས་ཀུན་བར་
མེད་དུ་འདར་བར་བརྟེན། མཆན་འོག་ཧྲིལ་པོར་ཡང་བསྐྱར་སྲིན་ཐོར་བུད། ཟླ་དྲུག་གི་
སྔོན་ལ། ཝུའུ་ཨེར་སུའོ་ལས་འཁྲུག་མཚམས་འཇོག་པའི་འཕྲིན་གསར་ཐོས་རྗེས་སུ། གཞི་
ནས་ཁོ་གཉེན་སྒྲིག་བྱ་སའི་ཁང་བ་དེར་གད་བདར་བརྒྱབ་སྟེ་གསར་བ་གསར་རྐྱང་དུ་
བཏང་བ་དང་། ཡང་གྲུ་ག་སོ་སོ་རུ་སྨན་རྫས་ཞིམ་རྩྭར་མེ་བསྒོས་ནས་དག་གཙང་བྱས།
སེམས་ནང་ཁོ་ད་རེབ་ཡོང་རྗེས་ལེ་མེ་ཏའེ་སི་ཡི་རུལ་དྲི་བྲོ་བའི་བྱིས་པའི་ཁང་བར་བློ་བདེ་
བག་ཕེབས་ངང་རྒན་གསོ་བྱེད་ངེས་འདོད། ཡིན་ནའང་ཉེ་བའི་ལོ་གཉིས་ནང་ཁོས་ནི་ཚེ་
སྲོག་གི་ཞེན་ཆགས་མཐའ་དག་ཆུད་ཟོས་སུ་བཏང་སོང་བར། ད་ནི་བདེ་བའི་ངང་དུ་ཚེ་
མཇུག་སྐྱེལ་བའང་རང་དང་ལས་འབྲེལ་མེད་པ་ལྟར་དུ་གྱུར་ཡོད། ཁོ་ཝུའུ་ཨེར་སུའོ་ལས་
སེམས་ཞིབ་མོས་སྡུད་གསོག་བརྒྱབ་ཟིན་པའི་གསེར་དངུལ་ཆས་བཟོ་སའི་ཁང་བ་ཡི་སྒོ་
ལམ་བརྒྱུད་དུས། མ་མཐའ་ཡང་སྒོར་དཔྱངས་པའི་ཟྭ་ཡི་ཞབས་ཁུང་ནང་ལྡེ་མིག་བཙུགས་
འདུག་པ་ལའང་མཉམ་འཇོག་མ་བྱུང་། གཞན་དུ་ཁོར་ཆ་བཞག་ན་དུས་ཀྱི་ཕོ་ཉས་རང་
ཁྱིམ་དུ་སེམས་པ་སིལ་བུར་བཟོ་བྱེད་ཀྱི་ཉམ་རུལ་གྱི་རྨ་ཤུལ་ཕྲན་བུ་ཅི་འདྲ་བཞག་ཟིན་
པའི་ཆར་ཡང་ཤེས་ཚོར་ཡེ་ནས་བྲལ། འོན་ཏེ་དྲན་པ་གསལ་བོ་མངའ་བའི་མི་སུ་དང་
སུར་མཚོན་ནའང་། ཁོ་དང་འདྲ་བར་ཕ་ཡུལ་དང་བྲལ་ནས་ཡུན་རིང་འགོར་རྗེས་ཕྱིར་
སླེབས་ཚེ་མཐོང་བ་ཙམ་གྱིས་ཧང་སངས་ངེས་ཀྱི་ཚོར་བ་མེད་པ་ག་ལ་སྲིད། རྩིག་ངོས་ཀྱི་
ཀ་རག་ཀར་ཀོར་ལྷུང་ཞིང་། ཁང་བའི་གྲུ་ཟུར་དུ་སྡོམ་རྒྱ་དྲ་བར་འཐེན་པ། སྟོན་ཁའི་མངར་
འབྲས་མེ་ཏོག་གི་ངོས་ཀུན་ས་རྡུལ་གྱིས་གཡོགས་ལ། གདུང་ལྕམ་གྱི་བར་དག་ཏུ་གྲོག་མ་
དཀར་པོས་རྗེས་ཤུལ་བཏོད་པར་མ་ཟད། སྒོའི་རྒྱབ་ཀྱི་སྔོ་དྲེག་ཀྱང་ཐང་ཆད་པའི་ཉམས་
ཀྱིས་དུད་ནས་འདུག ད་དུང་ཕ་ཡུལ་དྲན་འགྱུར་གྱི་འོབས་དོང་ཡག་ཤོས་མངོན་དུ་དོད་
ནའང་། འདི་ཡོད་ཚད་ཀྱིས་ཁོའི་སྔར་དྲན་ཡིད་གདུང་གི་དྲན་པ་སློང་མ་ནུས། ཁོ་ནི་ཁྱམས་
རིང་ནང་ཙོག་ཟིན་ཅིང་། ལུས་པོ་ཕྱིང་བ་ཡིས་གཅུད་ཐོག་ལྷམ་ཡང་བརྗེ་སྤོར་བྱས་མེད་
པས། ཕར་བལྟས་ན་ཆར་བ་འབབ་མཚམས་ཨེ་འཇོག་ལ་སྒུག་བཞིན་པ་དང་མཚུངས། ཕྱི་
དྲོ་ཧྲིལ་པོ་དེར། ཁོས་ནི་སྟོན་ཁའི་མངར་འབྲས་མེ་ཏོག་གི་ངོས་སུ་ཆར་རྡེའུ་ལྷུང་བའི་ཚུལ་
ལ་ཕུར་ཚུགས་སུ་བལྟས་ནས་བསྡད་སོང་། ཝུའུ་ཨེར་སུའོ་ལས་ཤེས་རྟོགས་བྱུང་བ་ནི་ཁོ་
ཁྱིམ་ནང་དུ་ཡུན་རིང་འདུག་མི་སྲིད་པ་དེ་རེད། “གལ་སྲིད་དམག་འཁྲུག་མིན་ཚེ།” མོས
སེམས་སུ “ཁོ་ནི་འཆི་བདག་གིས་ཁྲིད་འགྲོ་བ་རང་ངོ” སྙམ། རིགས་འདེད་གང་ནི་དེ་
འདྲའི་གསལ་ཞིང་ཡིད་ཆེས་ཕེར་བ་ལགས་ན། མོས་ཚུལ་དེ་སྔོན་བརྡ་ཞིག་ཏུ་བསམས།
ཉིན་དེའི་དགོང་ཟས་ཟ་སྒང་དུ། ཨའོ་ལེ་ལི་ཡ་ནུའོ“པུའུ་ཨེན་ཏིའེ་ཡ་གཉིས་པ་ཡིན་
ཤས་ཆེ་བ་དེས། གཡས་ལག་གིས་སོབ་གོར་བཟུང་ཞིང་གཡོན་ལག་གིས་དཀར་ཡོལ་ནང་
གི་ཁུ་དྭངས་འཐུང་བ་དང་། ཡང་ཁོའི་མཚེ་མར་གྱུར་པའི་བྱིས་པ་སྟེ། ཧོ་སའེ་ཨེར་ཁ་ཏིའེ་
ཨའོ་གཉིས་པ་ཡིན་ཤས་ཆེ་བ་དེས། གཡོན་ལག་གིས་སོབ་གོར་བཟུང་ཞིང་གཡས་ལག་
གིས་དཀར་ཡོལ་ནང་གི་ཁུ་དྭངས་འཐུང་བར་བྱེད། ཁོ་གཉིས་ཀྱི་ལས་སྟངས་ནི་གོ་འགྲིག་
ཅིང་གཅིག་མཐུན་དུ་བདོག་པས། ཁ་གཏད་དུ་ཙོག་པའི་ཕུ་ནུ་གཉིས་དང་མི་འདྲ་བར། མེ་
ལོང་ལ་ཤར་བའི་རྩེད་མོ་རིགས་ཤིག་དང་དབྱེར་མ་མཆིས། མཚེ་མ་ཟུང་གིས་ཕན་ཚུན་
གྱི་གཟུགས་དབྱིབས་ཤེས་པ་ནས་བཟུང་རྩེད་མོ་འདི་གསར་གཏོད་བྱས་པར་མངོན། རེབ་
འདིར་ཆ་བཞག་ནའང་ཁོ་ལ་སྣེ་ལེན་གྱི་ཆེད་དུ་འཁྲབ་ཚན་འདི་བསྟན་པ་ཡིན། ཡིན་
ནའང་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡར་མཚོན་ན་རྣམ་པ་དེ་ཅུང་ཙམ་ཡང་
ཚོར་ཀློང་དུ་བསྡུ་མ་ནུས། ཁོ་ནི་སེམས་པ་ནང་དུ་བསྡུ་མི་ཐུབ་པའི་སྐབས་སུ་གནས་པར།
མཛེས་མ་ལེ་མེ་ཏའེ་སི་ནི་སྒྲེན་མོར་ཉལ་ཁང་ནང་འགྲོ་བར་ཡང་མཉམ་འཇོག་མ་བྱུང་།
དེ་བས་ཝུའུ་ཨེར་སུའོ་ལ་གཅིག་པུས་ད་གཟོད་ཁོའི་དྲན་པ་ནང་དུ་འགུགས་པར་ཕོད།
“གལ་སྲིད་ཁྱོད་འགྲོ་རྒྱུ་ཡིན་པ་གཏན་དུ་ཁེལ་ཚེ།” མོས་ནི་དགོང་ཟས་ཕྱེད་ཙམ་
འཐུངས་ཚར་བའི་བར་གླགས་སུ “མ་མཐའ་ཡང་ང་ཚོའི་དོ་དགོང་གི་རྣམ་པ་འདི་ཡིད་
ལ་འཛིན་དགོས" ཟེར།
བར་སྐབས་དེར་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་གཞི་ནས་ཤེས་
རྟོགས་བྱུང་ལ། ཡིད་གཉིས་ཏོག་ཙམ་ཡང་དཔྱང་རྒྱུ་མེད་དེ། ཝུའུ་ཨེར་སུའོ་ལ་ནི་རང་
གི་ཉམ་ཉེས་ཕྱི་གསལ་ནང་གསལ་རྟོགས་མཁན་གྱི་མི་གཅིག་པུ་ཡིན། ལོ་མང་པོའི་ཚུན་
ལ། ཁོས་ཐོག་དང་པོར་སྤོབས་པ་ཆེར་བསྐྱེད་ཀྱིས་མོའི་གདོང་ལ་ཐད་ཀར་བལྟས་སོང་།
ཤ་ལྤགས་གད་པ་བཞིན་གཉེར་མས་ཁེབས་ཤིང་། ཁ་ནང་གི་སོ་ཀུན་འབུ་ཡིས་ཟོས་ལ།
སྐྲ་ལོ་ནི་དཀར་ཞིང་སྐམ་ཤས་ཆེ་ཐོག མིག་མདངས་ལ་འཇིགས་དངངས་ཤིག་གིས་
ཁྱབ་ནས་བདོག ཁོས་རང་སེམས་སུ་ལུས་པའི་ཆེས་སྔ་བའི་དོན་དག་སླར་དྲན་བྱུང་།
ཚ་གདུ་བྱེད་བཞིན་པའི་ཟངས་པ་དེ་ཅོག་ཙེ་ལས་ལྟུང་སྲིད་ཅེས་སྔོན་དཔག་བྱེད་པའི་
ཕྱི་དྲོ་དེ་དང་བསྡུར་ཚེ། དེང་གི་དུས་ཀྱི་མོ་ནི་ཕྱོགས་ཀུན་ནས་འགྱུར་ཚར་འདུག སྐད་
ཅིག་མ་དེའི་ནང་། ཁོས་དུས་རབས་ཕྱེད་ཀ་ལྷག་ནང་གི་ལས་སྦྱོར་གྱིས་མོར་རྨ་ཁ་དང་
རྨ་ཤུལ་སྣ་ཚོགས་བཟོས་པ་ཤེས་ལ། ཡང་དཀའ་སྡུག་དེ་དག་གིས་རང་གི་སེམས་ནང་
སྙིང་རྗེ་ཅི་ཡང་འཁོལ་དུ་འཇུག་མི་ནུས་པའང་བདེན་དཔང་མཛད་སོང་། དེ་བས་ཁོས་
མཐའ་མཇུག་གི་ཧུར་བརྩོན་བྱེད་རྒྱུ་ཐག་གཅོད་བྱས། སེམས་ནང་ནས་བརྩེ་བ་འཕྲོ་ལྷག་
བཙལ་ཀྱང་རྙེད་མ་བྱུང་། སྔོན་གྱི་དུས་སྐབས་ནང་། ཁོས་རང་ཉིད་ཀྱི་སྐྱི་ལྤགས་ལས་ཝུའུ་
ཨེར་སུའོ་ལ་ཡི་དྲི་མ་མནམས་སོང་དུས། སེམས་སུ་ད་རུང་ཁ་སྐྱེངས་པའི་ཚོར་བ་ཕྲན་
བུའང་སྐྱེས་མྱོང་། དུས་མཚུངས་སུ་ཁོའི་ཡིད་དུ་ད་རུང་ལན་གཅིག་མ་ཡིན་པར་རང་གི་
བསམ་བློ་ལ་མོའི་བཀག་འགོག་ཐེབས་ཀྱིན་འདུག་ཅེས་ཀྱང་སྙམ། ཡིན་ནའང་འདི་མཐའ་
དག་སྔ་མོ་ནས་དམག་འཁྲུག་གིས་གཙང་ཕྱགས་བྱས་ཟིན་ཏོ། །དེར་མ་ཟད་ལེ་མེ་ཏའེ་སི་
སྟེ། ཁོའི་ཆུང་མར་ཆ་བཞག་ནའང་། བར་སྐབས་འདིར་ནི་རང་གི་བུ་མོ་བྱས་ཆོག་པའི་
མི་ཡི་སྣང་བརྙན་རབ་རིབ་ཅིག་ཏུ་གྱུར་ནས་ཡོད། ཁོས་ནི་བརྩེ་བ་ཡི་མྱ་ངམ་ཐང་ཆེན་དུ་
བགྲང་ལས་འདས་པའི་བུད་མེད་ངོ་ཤེས་ཤིང་། རང་གི་ཁྲག་རྒྱུན་དེ་མཚོ་ཁའི་ཡུལ་གྲུ་ཧྲིལ་
པོར་གཏོར་ནས་བདོག་ཀྱང་། ཁོའི་བརྩེ་དུངས་ཀྱི་ཡོལ་རས་ངོས་སུ་རྗེས་ཤུལ་གང་དང་
ཅི་ཡང་འཇོག་མ་ནུས། མོ་ཚོ་མང་ཆེ་ཤོས་ནི་མུན་ནག་ལ་ལག་སྙོབ་བྱེད་ཞོར་ཁང་བའི་
ནང་ཡོང་བ་ཡིན་ལ། ཡང་སྐྱ་རེངས་ཀྱི་སྐྱ་མདའ་མ་བཀྱགས་གོང་གནས་དེ་དང་འབྲལ་
ངེས་པར། ཕྱི་ཉིན་ཁོར་བསྐྱུར་བ་ནི་ཤ་ཁྲག་གིས་གྲུབ་པའི་ལུས་པོར་སུན་གཙེར་ཤས་ཙམ་
བཟོས་པ་རང་ངོ་། །དེ་ཡང་དུས་ཚོད་དང་དམག་འཁྲུག་གི་ཉམས་ཟད་ཐེག་པ་ཉག་གཅིག་
ནི། བྱིས་པའི་དུས་སྐབས་སུ་ཕུ་བོ་ཧོ་སའེ་ཨེར་ཁ་ཏིའེ་ཨའོ་ལ་བཅངས་པའི་བརྩེ་སེམས་
རང་ཡིན། ཡིན་ནའང་དེ་ནི་བརྩེ་སེམས་ཁོ་ན་མིན་ཏེ། གཙོ་བོ་ནི་ངན་སྦྱོར་མཉམ་སྒྲུབ་ཀྱི་
དབང་གིས་ཡིན།
“དགོངས་པ་མ་ཚོམས།” ཁོས་ཁ་གཞན་ལ་གཡར་ནས་ཝུའུ་ཨེར་སུའོ་ལ་ཡི་རེ་ཞུ་
དེ་ཕར་དེད་རྗེས “དམག་འཁྲུག་འདིས་ཡོད་ཚད་བརླགས་སོང” ཞེས་ལབ།
དེའི་ཕྱིས་ཀྱི་ཉིན་དག་ཏུ། ཁོ་ནི་རང་གིས་འཇིག་རྟེན་དུ་བསྐྱུར་བའི་རྗེས་ཤུལ་རྣམས་
མེད་བརླགས་སུ་གཏོང་བའི་ཆར་ཁོམ་མ་བྱུང་། ཁོས་གསེར་དངུལ་ཆས་བཟོ་སའི་ཁང་བ་
དེ་གཙང་དག་བྱས་པ་སྟེ། ངོས་སུ་རང་གི་རྟགས་མཚན་གང་ཡང་མེད་པའི་ལག་ཆ་ཁོ་ན་
ལས་མ་བསྐྱུར། ཁོས་རང་གི་གྱོན་ཆས་དག་ཀྱང་ཞབས་འདེགས་དམག་མིར་བྱིན་སོང་། ད་
དུང་སེམས་སུ་ཨ་ཕས་སྔོན་གྱི་དུས་ནང་ཕུའུ་ལུའུ་ཏེང་ཞི་ཨའོ་ཨ་ཅི་ལ་ཨེར་མདུང་མོས་
བསྒྲལ་རྗེས་ཀྱི་འགྱོད་སེམས་དེའི་རིགས་བཅངས་ནས། རང་གི་མཚོན་ཆ་རྣམས་ཀྱང་ལྷས་
རའི་ནང་དུ་སྦས། ཁོས་མཐའ་མར་རང་ལ་དཀྲུམ་མདའ་ཞིག་དང་མདེའུ་གཅིག་ལས་མ་
བསྐྱུར། ཚུལ་དེར་ཝུའུ་ཨེར་སུའོ་ལས་ཀྱང་ཐེ་གཏོགས་མཛད་མ་བྱུང་། མོར་མཚོན་ན་ཁོས་
ལེ་མེ་ཏའེ་སི་ཡི་དངུལ་དཔར་བརྙན་རིས་མེད་བརླགས་སུ་གཏོང་བསམ་དུས། གཞི་ནས་
སྔུན་ལ་ཕྱིན་ཏེ་བཀག་འགོག་བྱས། བརྙན་པར་དེ་ནི་མགྲོན་ཁང་ནང་ཉར་ཚགས་བགྱིས་
འདུག་ཅིང་། མར་མེ་ཚེ་འབར་ཞིག་གིས་གསལ་ལྷང་ངེར་བཏང་ནས་ཡོད། “བརྙན་པར་
འདི་ནི་སྔ་མོ་ནས་ཁྱོད་ལ་མི་དབང་།” མོས་མཐུད་དེ “འདི་ནི་ཁྱིམ་ཚང་གང་བོར་བཞག་
པའི་ཤུལ་བཞག་རེད” ཅེས་གསལ་བཤད་གནང་། དམག་འཁྲུག་མཚམས་འཇོག་པའི་སྔ་
དགོང་མོར། ཁྱིམ་ནང་དུ་ཁོ་དང་འབྲེལ་ཡོད་ཀྱི་དངོས་པོ་གཅིག་ཀྱང་ལྷག་མི་འདུག ཁོས་
སྙན་ངག་གི་མ་ཕྱི་བཅུག་སྣང་བའི་སྒམ་དེ་ཁྱེར་ནས་སོབ་གོར་ལས་སའི་ཁང་བའི་ནང་ཡོང་
བར། སང་ཐ་སུའོ་ཧྥེ་ཡ.ཏེ་ལ་པི་ཏས་ལྕགས་ཐབ་ལ་མེ་འབུད་པ་དང་སྟབས་འཕྲད་བྱུང་།
“འདི་སྤྱད་དེ་མེ་སྦོར་ཞིག” ཁོས་མོ་ལ་དེ་སྐད་སྨྲས་འཕྲལ་ལེའུ་དང་པོ་ལས་སེར་
པོར་གྱུར་པའི་ཤོག་བུ་ཞིག་བྱིན་ནས “དེ་ལྟ་ན་མེ་བསྒྲོན་སླ་སྟེ། ཡོད་ཚད་དངོས་པོ་རྙིང་བ་
རྙིང་སྟིག་ཏག་ཏག་ཡིན” ཅེས་སྨྲ་བར་བྱེད།
སང་ཐ་སུའོ་ཧྥེ་ཡ“ཏེ་ལ་པི་ཏ་ནི་སྔར་ནས་སྨྲ་བ་ཉུང་ཞིང་ཞི་དུལ་བག་ཡོད་ལྡན་པ་
ཞིག་ལགས་ཏེ། རང་གི་བུ་ལའང་ད་བར་དུ་རྒྱབ་འགལ་བྱས་མྱོང་མེད། ཡིན་ཡང་བར་
སྐབས་འདིར་མོས་ནི་ཅི་གསུང་བཀའ་བཞིན་སྒྲུབ་ན་མི་ལེགས་སྙམ་སོང་།
“འདི་ནི་ཆེས་གལ་འགངས་ཆེ་བའི་ཡིག་ཆ་རྐྱང་རྐྱང་རེད།” མོས་དེ་ལྟར་བརྗོད།
“སྐད་ཆ་དེ་ཅི་ཡིན་ནམ།” ཧྲང་ཞའོ་ཡིས “འདི་དག་ནི་རང་གིས་རང་ལ་བྲིས་
པའི་རྩེད་ཆས་འབའ་ཞིག་ཡིན" ཟེར།
ཡ་
“འོ་ན།” མོས་མཐུད་དེ “ཁྱེད་རང་ཉིད་ཀྱིས་བསྲེག་རོགས། ཧྲང་ཞའོ” ཞེས་ལབ་བྱུང་།
ཁོས་དེ་ལྟར་སྒྲུབ་མགོ་བརྩམས་པ་སྟེ། ད་དུང་སྟེའུ་ཡིས་ཤིང་སྒམ་བཅགས་རྗེས། ཤིང་
ལེབ་རེ་རེ་སྲེག་ཟའི་ཁ་ལ་སྦྱིན། དུས་ཚོད་འགའི་སྔོན་དུ། པི་ལར་ཐེར་ནེ་ལ་ནི་ཁོར་བལྟ་
རུ་བུད་ཡོང་། ལོ་མང་པོར་མ་རིག་པས། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ
ནི་མོ་དེ་འདྲ་རྒས་སོང་བའི་ཆ་ལ་ཡ་མཚན་པར་གྱུར། ད་ནི་ཤིན་ཏུ་རྒྱགས་པོ་ཆགས་པའི་
ཁར། ཤོན་པད་ཀྱིས་མོ་འདེབས་པའི་ཆ་ལ་སྔར་ལས་བྱང་ཞིང་འཇོན། “ཁ་ལ་སེམས་ཆུང་
བྱོས།” མོས་ཁོར་དེ་སྐད་སྨྲས་འོང་། ཚུལ་དེར་ཁོས་བསམ་བློ་ཡང་ཡང་བསྐོར་བར། མོས་
ནི་རང་ཉིད་ཀྱི་མཚན་སྙན་ཉིན་གུང་གི་ཉི་མ་བཞིན་མཐོ་བའི་སྐབས་སུ་ཡང་འདི་ལྟར་
བརྗོད་མྱོང་། དེ་ནི་ཕལ་ཆེར་ཁོའི་ལས་དབང་གི་མ་འོངས་སྔོན་རྟོགས་ཏེ། མིའི་བློ་ཡུལ་
ལས་འགོངས་པའི་ངང་སྔུན་ལ་བསྣུར་བ་རྐྱང་ངོ་། །ཅང་མ་འགོར་བར། སྒེར་གྱི་སྨན་པས་
ཁོའི་སྲིན་ཐོར་རྩ་མེད་དུ་ལེན་པའི་སྐབས་སུ། ཁོས་བསམ་བཞིན་མ་ཡིན་པར་རང་གི་སྙིང་
ཡོད་སའི་གནས་དེ་དྲིས་སོང་། སྨན་པས་ཉན་ཆས་ཀྱིས་ཉན་རྗེས་སུ། ལྦ་ཚའི་ཆང་ནང་
གསབ་ཟིན་པའི་སྲིང་བལ་གྱིས་ཁོའི་བྲང་ཁར་གོར་ཐིག་ཅིག་བརྒྱབ་བོ། །
གཟའ་མིག་དམར་ཏེ་དམག་འཁྲུག་མཚམས་འཇོག་པའི་ཉིན་གྱི་ཞོགས་པའི་གནམ་
གཤིས་ནི་ཆར་ཟིམ་ཁྲོད་དྲོད་འཇམ་ལྡན། ཧྲང་ཞའོ་ཨའོ་ལེ་ཡི་ཡ་ནུའོ་པུའུ་ཨེན་ཏིའེ་
ཡ་ནི་ཆུ་ཚོད་ལྔ་པ་མ་སླེབས་པའི་དུས་ནས་ཐབ་ཚང་ནང་བུད་ཡོང་ལ། རང་ཉིད་ཆེར་
གོམས་པའི་ཀ་ར་མ་བཏབ་པའི་ཚིག་ཇ་དེ་འཐུང་བྱུང་། “ཁྱོད་ནི་གནམ་གཤིས་འདི་འདྲ་
ཡིན་པའི་ཉིན་ཞིག་ལ་སྐྱེས་པ་ཡིན།” ཝུའུ་ཨེར་སུའོ་ལས་ཁོར “མི་ཀུན་པོ་ཁྱོད་ཀྱི་ཕྱེ་
འདུག་པའི་མིག་གིས་དངངས་སུ་བཅུག་སོང” ཟེར། ཁོས་སྐད་ཆ་དེར་ཁ་ཡ་མ་བྱས། རྒྱུ་
མཚན་ནི་ཁོས་བར་དེར་བློ་སེམས་གཅིག་སྒྲིམ་གྱིས་དམག་དཔུང་གི་ཚོགས་བརྡ་དང་
དམག་དུང་གི་སྒྲ། སྐྱ་རེངས་དུས་ཀྱི་ལྷིང་འཇགས་སིལ་བུར་བཟོ་བའི་སྒྲ་བཅས་ལ་ཉན་
བཞིན་མཆི། ལོ་མང་པོར་དམག་དཔུང་གི་འཚོ་བ་བརྒྱུད་ཟིན་ནའང་། ཁོ་ལ་མཚོན་ན་
འདི་དག་ནི་ཁ་ལོབས་མིག་ལོབས་སུ་གྱུར་ལོས་ཡོད། འོན་ཀྱང་རེབ་འདིར་ལོ་ན་གཞོན་
དུས་སུ་བུད་མེད་ཀྱི་གཅེར་གཟུགས་ལ་གདོང་གཏད་གཅོག་པ་ལྟར་བྱིན་པ་ཞུམ་ཞིང་ལུས་
ཧྲིལ་པོར་འདར་སིག་བརྒྱབ་འོང་། ཁོ་ནི་ཆེས་མཐའ་མར་ཡང་རྙིང་བ་རྗེས་དྲན་གྱི་དྲ་བར་
ཚུད་པས། རབ་རིབ་ངང་རང་གིས་གལ་སྲིད་མོ་ཆུང་མར་བླངས་ཡོད་པ་ཡིན་ན། དམག་
འཁྲུག་དང་གཟི་དཔལ་ལ་རིང་དུ་གྱེས་ཏེ། མིང་གྲགས་ཅི་ཡང་མེད་པའི་ལག་ཤེས་བཟོ་པ་
ཞིག་གམ། ཡང་ན་བདེ་སྐྱིད་ལྡན་པའི་སྲོག་ཆགས་ཤིག་ཏུ་གྱུར་ཡོད་ཀྱང་སྲིད་སྙམ། འོང་
འཕྱིས་པའི་འདར་སིག་འདི་ནི་ཁོའི་སྔོན་དཔོག་ནང་མེད་ཙ་ན། ཚུལ་དེས་རང་གི་ནངས་
ཇ་ལ་རོ་བྲོ་སྐྱུར་བོ་ཞིག་ཁ་སྣོན་བརྒྱབ་སོང་། ཞོགས་པའི་དུས་ཚོད་བདུན་གྱི་ཐོག ཧྲང་
ཞའོ་ཧོ་ལི་ནེ་ལོ་ཏོ་མར་ཁོ་སིས་འོས་ལངས་དམག་གི་དཔོན་པོ་སྐོར་ཞིག་ཁྲིད་དེ་ཁོ་བཙལ་
དུ་སླེབས་པར། ཁོ་ནི་སྔར་ལས་ཁུ་སིམ་དང་ཁེར་རྐྱང་། འདང་རྒྱག་ཅན་ཞིག་ཏུ་གྱུར་
ཡོད་པ་ཚོར། ཝུའུ་ཨེར་སུའོ་ལས་ཁོའི་ཕྲག་པར་ཕྱིང་བ་གསར་རྐྱང་ཞིག་འགེབ་དགོས་
འདོད་བྱུང་། “སྲིད་གཞུང་གིས་ཇི་ལྟར་བསམ་ངེས་སམ།” མོས་ཁོ་ལ “དེ་ཚོས་ད་རུང་
ཁྱོད་ལ་ཕྱིང་བ་ཉོ་སྤྱད་ཀྱི་སྒོར་མོ་མེད་པའི་རྐྱེན་གྱིས་མགོ་བཏགས་པ་ཡིན་ཞེས་བསམ་མི་
འགྲོའམ” ཞེས་བརྗོད་འོང་། འོན་ཏེ་ཁོས་ཕྱིང་བ་བླངས་མ་སོང་། ཐད་ཀར་སྒོ་ལམ་དུ་ཕྱིན་
དུས་ཆར་བ་ད་རུང་འབབ་ཀྱིན་པ་རྟོགས་པས། གཞི་ནས་ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡའི་ཕྱིང་ཞྭ་དེ་གོན་པ་རེད།
‘ཨའོ་ལེ་ལི་ཡ་ནུའོ།” སྐབས་དེར་ཝུའུ་ཨེར་སུའོ་ལས་ཁོ་ལ “ཁས་ལེན་པར་
མཛོད་ཅིག གལ་སྲིད་ཁྱོད་ཕར་ཕྱོགས་སུ་དཀའ་ཞིང་ཁག་པའི་དོན་དང་འཕྲད་ཚེ། ཁྱོད་
ཀྱི་ཨ་མ་དྲན་པར་བྱས་ན་བཟང” ཞེས་གདམས་བྱུང་།
ཁོས་མོ་ལ་གཏད་ནས་དགོད་ཙམ་བྱས་འཕྲལ། མཛུབ་མོ་ལྔ་པོ་ཀེར་ནས་ལག་པ་
བཀྱགས་རྗེས། སྨྲ་བ་ཅི་ཡང་མེད་པར་སྒོའི་ཕྱིར་བུད་སོང་། ལམ་ཧྲིལ་པོར་འབོད་སྒྲ་དང་
སྡིགས་མོ་བྱེད་པའི་སྒྲ། དམོད་མོ་བོར་བའི་སྒྲ་བཅས་དང་འགྲོགས་ཏེ་གྲོང་རྡལ་ལས་ཕྱིར་
འབུད་སའི་སྒོ་བར་དུ་འབྱོར། ཝུའུ་ཨེར་སུའོ་ལས་སྒོ་གཏན་བརྒྱབ་བྱུང་སྟེ། ཚེ་ཡི་འཕེན་
མ་རྫོགས་བར་དུ་མར་ལ་མི་ལེན་རྒྱུའི་ཐག་གཅོད་མཛད། “ང་ཚོ་ཁྱིམ་འདི་གར་རུལ་
མྱགས་སུ་འགྲོ་རུ་འཇུག” མོས་སེམས་སུ “སྐྱེས་པ་མེད་པའི་ཁྱིམ་འདི་ནི་ས་རྡུལ་དུ་ལོག་
ན་འོས་ཏེ། སྐྱུགས་བྲོ་བའི་གྲོང་རྡལ་འདིས་རང་ཅག་གི་མིག་ཆུ་བཞུར་བ་མཐོང་ན་མི་
འོས” སྙམ། མོས་སྔ་དྲོ་ཧྲིལ་པོར་ཁྱིམ་གྱི་ཆེས་ཟབ་གསང་ཡིན་པའི་གྲུ་ག་སོ་སོར་བཙལ་
ཀྱང་། ཁྱེར་ཡོང་ནས་རང་གི་བུར་དྲན་གསོ་བྱ་ཆོག་པའི་དངོས་པོ་ཞིག་གཏན་ནས་མ་རྙེད།
མཛད་སྒོ་ནི་མ་ཁུང་ཏོ་དང་བར་ཐག་ལེ་བར་ཉི་ཤུ་ཡོད་པའི་ན་ག་པུ་ཥའི་སྡོང་བོ་
ཆེན་པོ་ཞིག་གི་གྲིབ་བསིལ་འོག་ཚོགས་བྱུང་། དུས་ཕྱིས་སུ་གནས་དེ་དཀྱིལ་སྙིང་དུ་
བཟུང་སྟེ་ནེ་ལེན་ཏིའེ་ཡ་གྲོང་རྡལ་ཞེས་པ་འཛུགས་སྐྲུན་གནང་། སྲིད་གཞུང་ཕྱོགས་དང་
ཏང་ཁག་གཉིས་ཀྱི་འཐུས་ཚབ་རྣམས་ལས་གཞན། འོས་ལངས་དམག་གི་མཚོན་ཆ་སྤྲོད་
ཡུལ་གྱི་འཐུས་ཚབ་ཚོགས་པ་བཅས་ལ་སྣེ་ལེན་གྱི་འགན་འཁུར་མཁན་ནི། ལུས་སུ་ལྭ་བ་
དཀར་པོ་གོན་ཞིང་ངག་ནས་ཅག་ཅག་མང་པོ་བར་མེད་སྒྲོག་པའི་ཡེ་ཤུའི་ཆོས་ལུགས་ཀྱི་
དགེ་སྒྲུབ་མ་གསར་བ་ཏག་ཏག་ཡིན། དེ་ཚོ་ནི་ཆར་རླུང་ཁྲོད་ལྡིང་སྐོར་བར་མེད་རྒྱག་ཅིང་
དངངས་དཀྲོགས་ལངས་པའི་ཕུག་རོན་ཁྱུ་ཞིག་དང་ཡང་དག་མཚུངས། ཧྲང་ཞའོ་ཨའོ་ལེ་
ལི་ཡ་ནུའོ་པུའུ་ཨེན་ཏིའེ་ཡ་ཉིད་འདམ་གྱིས་ཡོངས་སུ་སྦགས་པའི་དྲེལ་ཞིག་ལ་བཅིབས་
ནས་བུད་ཡོང་། ཁོས་སྨ་ར་ཡང་བཞར་མི་འདུག ད་ནི་རེ་བ་ཡོད་ཚད་ཀྱི་མཐའ་གནས་
སུ་སླེབས་པར། གཟི་འོད་མཐའ་དག་དང་གཟི་འོད་ལ་དྲན་གསོ་བ་ཀུན་པོ་ཤོར་བ། ད་རུང་
རྨི་ལམ་གང་ཞིག་མེད་བརླགས་སུ་ཕྱིན་པ་གང་ཡིན་ཡང་། སྲིན་ཐོར་གྱི་སུན་གཙེར་དང་
བསྡུར་ཚེ་ཕྱི་མས་ཁོ་ལ་སྐྱོ་གདུང་མང་པོ་སྐྱེད་ཀྱིན་གདའ། ཁོས་རེ་བ་བཏོན་པ་ལྟར། ཡུལ་
དངོས་དེར་གླུ་དབྱངས་མེད་ལ་ཤོག་སྦགས་མི་འདུག་པའི་ཁར། དུས་སྟོན་གྱི་དྲིལ་དབྱངས་
དང་འུར་འབོད་ཀྱི་སྒྲ་ཡང་མེད་དེ། མདོར་ན་འཐབ་མཚམས་བཞག་པར་གཏོར་བརླག་
བྱེད་པའི་སྐྱོ་ཤས་ཀྱི་གོ་རིམ་གང་ཡང་མི་འདུག་གོ །ཡུལ་སྐོར་ལ་འགྲོ་བའི་པར་སྐྱོན་
མཁན་ཞིག་གིས་ཁོར་ཕྱི་རབས་ལ་བརྒྱུད་ཐུབ་པའི་འདྲ་པར་གཅིག་བླངས་སོང་ནའང་།
དབང་མེད་དུ་གཟུགས་བརྙན་མ་ཤར་བའི་སྔོན་དུ་རྭ་ཤེལ་འཇིག་པར་བྱས་སོ། །
མཛད་སྒོ་ནི་ཡིག་ཆའི་ངོས་སུ་མིང་རྟགས་འགོད་པར་མཁོ་བའི་དུས་ཚོད་ཙམ་རེད།
ཕྱོགས་སོ་སོའི་འཐུས་མི་ཚོ་ལྷན་པ་མོད་པོ་བརྒྱབ་ཟིན་པའི་རྟ་རྩེད་ཚོགས་པ་ཡི་རས་
གུར་གྱི་དཀྱིལ་དབུས་སུ་བཞག་སྣང་བའི་ཅོག་ཙེ་དེའི་མདུན་དུ་ཙོག་པ་ལ། རྣམ་དག་
སེམས་ཀྱིས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་རྗེས་འབྲངས་མཁན་གྱི་
དམག་དཔོན་ཚོས་དེའི་མཐའ་དག་སྐོར་ནས་འདུག མིང་རྟགས་མ་བཀོད་པའི་སྔོན་དེར།
སྤྱི་མཐུན་རྒྱལ་ཁབ་ཀྱི་ཙུང་ཐུང་གི་ཆེད་མངགས་ཕོ་ཉས་སྐད་ཤུགས་ཆེན་པོས་མགོ་
བཏགས་ཡི་གེ་འདོན་རྩིས་བྱེད་དུས། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡང་ངོ་
རྒོལ་བྱས་སོང་། ཁོས “ང་ཚོར་མཚོན་ན་རྣམ་པའི་སྟེང་དུས་ཚོད་ཆུད་ཟོས་སུ་གཏོང་མི་
དགོས” ཞེས་བརྗོད་འཕྲལ། བལྟས་ཙམ་ཡང་མི་བྱེད་པར་ཡིག་ཆའི་ངོས་སུ་མིང་རྟགས་
དགོད་རྩིས་བྱས། བར་དེར་ཁོའི་མངའ་འོག་གི་དམག་དཔོན་ཞིག་གིས་རས་གུར་ནང་གི་
གཉིད་ལ་ཉེ་བའི་ལྷིང་འཇགས་དེ་ཡོངས་སུ་དཀྲོགས།
“ཧྲང་ཞའོ།” ཁོས “ཁྱེད་ཀྱིས་སྔོན་མ་བྱས་ནས་མིང་རྟགས་མི་འགོད་པར་འཚལ” ཟེར།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་གཏམ་དེར་ཡིད་འཐད་བྱུང་།
གནས་ཡུལ་དེ་སྔར་ལས་ལྷིང་འཇགས་སུ་ཕྱིན་པར། གསལ་ཞིང་དབྱེ་འབྱེད་ནུས་པའི་པིར་
རྩེ་ཤོག་ངོས་སུ་འཕྲད་པའི་སྒྲ་ཆུང་ངུ་ལས་ཀྱང་མིང་རྟགས་འགོད་བཞིན་པ་ནི་སུ་ཞིག་
ཡིན་ཚུལ་རྟོགས་ནུས་པ་དང་མཚུངས། ཡིག་ཆ་ནི་ཅོག་ཙེའི་ངོས་སུ་སྐོར་བ་ཁ་ཚང་ཞིག་
བརྒྱབ་སོང་བར། ཆེས་སྔོན་མའི་གནས་དེ་སྔར་བཞིན་བསྐྱུར་ནས་ཡོད། ཧྲང་ཞའོ་ཨའོ་ལེ་
ལི་ཡ་ནུའོ་པུའུ་ཨེན་ཏིའེ་ཡས་སྟོང་ཆ་དེའི་ངོས་བསྐང་རྩིས་བྱས།
“ཧྲང་ཞའོ།” ཁོའི་ལག་འོག་གི་དམག་དཔོན་གཞན་ཞིག་གིས “ད་ལྟ་སྒྱུར་ཐབས་
བྱས་ཀྱང་དུས་ཚོད་ཀྱིས་འདང་བ་ཡིན" ཞེས་དྲན་བསླངས་སོང་།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་སྒུལ་མ་ཚུགས་པས། ཡིག་ཆ་ཆེས་
སྔོན་མ་དེའི་ངོས་སུ་མིང་རྟགས་དགོད་མགོ་བརྩམས། ཆེས་མཐའ་མའི་ཡིག་ཆ་དེའི་སྟེང་
མིང་རྟགས་བཀོད་མ་ཚར་བའི་མཚམས་དེར། འོས་ལངས་དམག་གི་ཧྲང་ཞའོ་ཞིག་གིས་
དྲེལ་གཅིག་ཁྲིད་དེ་རས་གུར་སྒོ་ལམ་དུ་སླེབས་ཤིང་། དྲེལ་རྒྱབ་ཏུ་སྒམ་གཉིས་བཀལ་ནས་
བདོག མི་དེ་ནི་ལོ་ན་ཤིན་ཏུ་གཞོན་ཡང་། བཞིན་ངོས་སུ་ཞི་དུལ་བག་ཡོད་ཀྱི་ཚུགས་
ཀ་མངོན་པར་བྱེད། ཁོ་ནི་མ་ཁུང་ཏོ་ས་ཁུལ་གྱི་གསར་བརྗེ་དམག་གི་དངུལ་མཛོད་ཀྱི་
དོ་དམ་མཁན་ཡིན། ཁོས་ནི་བཀྲེས་ལྟོགས་ཀྱིས་མནར་བའི་དྲེལ་ཁྲིད་ཅིང་ཉིན་དྲུག་གི
ལམ་གྱི་དཀའ་བ་ཁྱད་གསོད་བྱས་ནས་ཡོང་བར། འཐབ་མཚམས་འཇོག་པའི་ཆིངས་
ཡིག་ལ་མིང་རྟགས་འགོད་པའི་ཉིན་འདིར་གཞི་ནས་ཡུལ་འདིར་སླེབས་པ་རེད། ཁོས་
སེམས་ཆུང་ནེམ་ཆུང་ངང་སྒམ་ཕོག་སྟེ་ཁ་ཕྱེ་རྗེས། གཅིག་ལ་གཅིག་མཐུད་ངང་གསེར་
སྦྲམ་བདུན་ཅུ་དོན་གཉིས་ཡོད་པ་བླངས་ནས་ཅོག་ཙེའི་སྟེང་དུ་བསྒྲིགས། མི་སུས་ཀྱང་
དེ་འདྲའི་རྒྱུ་ནོམ་རྩ་ཆེན་ཞིག་འདུག་པ་ཁྱོན་ནས་བརྗེད་ཟིན། ཉེ་བའི་ལོ་གཅིག་གི་ཟིང
འཁྲུག་ནང་། ཀྲུང་དབྱང་གི་བཀོད་འདོམས་པུའུ་ནི་ཁ་ཐོར་ཡ་བྲལ་དུ་གྱུར་པར། གསར་
བརྗེ་ནི་ཚོ་ཁག་ཆེན་པོའི་མགོ་པ་དག་གི་བར་གྱི་དམར་འཛིང་དུ་ལོག་པ་ལ། འགན་ཁུར་
ཟེར་བ་ཞིག་མིང་གིས་གདགས་ས་མེད་པའི་ཚད་དུ་སླེབས། བར་དེར། གསར་བརྗེ་དམག་
གི་གསེར་རྣམས་ཀྱང་བཞུ་སྦྱངས་བྱས་ནས་སྦྲམ་བུའི་དབྱིབས་སུ་བཟོས་པ་དང་། ཡང་ཕྱིས་
སུ་དེའི་སྟེང་དུ་རྫ་ས་རབ་ཅིག་བཀབ་སྟེ་བདག་དོམ་བྱེད་མཁན་མེད་པར་གྱུར། ཧྲང་ཞའོ་
ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་གསེར་སྦྲམ་དོན་གཉིས་པོ་རེའུ་མིག་ཏུ་བཀོད་ནས་
ཡར་སྤྲད་སོང་བ་དང་། སྐད་ཆ་ཏོག་ཙམ་མ་ལབ་པར་མཛད་སྒོ་ནི་དེ་མ་ཐག་ཏུ་གྲོལ་བར་
བྱས། སྐམ་ཞིང་རིད་པའི་གཞོན་ནུ་དེ་ད་རུང་ཁོའི་མདུན་དུ་ལངས་བསྡད་འདུག་ཅིང་།
སེར་ཤས་ཆེ་བའི་ལྟ་བྱེད་ཟུང་གིས་གཟབ་ནན་ངང་ཁོའི་མིག་ལ་ཅེར་ནས་བསྡད་བྱུང་།
“ད་རུང་དོན་དག་ཅིག་ཡོད་དམ།” ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་
ཏིའེ་ཡས་དེ་ལྟར་དྲིས་པར། ལོ་ན་གཞོན་པའི་ཧྲང་ཞའོ་དེས་སོ་བར་ནས་ཡི་གེ་གཉིས་
བཙིར་འོང་།
“འབྱོར་ཡིག” ཁོས་དེ་སྐད་དུ་ལན་ལྡོན་པར་བྱས།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་སྐུ་དངོས་སུ་འབྱོར་ཡིག་ཅིག་བྲིས་
ཏེ་ཁོ་ལ་བྱིན། མཐུད་དེ་ཧྲང་ཞའོ་ཁོས་ཡེ་ཤུའི་ཆོས་ལུགས་ཀྱི་དགེ་སྒྲུབ་མ་གསར་བས་
བགོས་པའི་ཤིང་ཏོག་ཉིང་མེང་གི་ཆུ་འཐུངས་ཤིང་ཀ་ར་གོར་སྲབ་འགའ་ཡང་ཟོས་རྗེས།
སྔ་མོ་ནས་ཁོ་ལ་ངལ་གསོའི་ཆེད་དུ་བཀོད་སྒྲིག་བགྱིས་ཟིན་པའི་ཐང་འཐབ་རས་གུར་
ནང་དུ་ཕྱིན། ཁོས་ཚི་ལེན་འཕུད་མ་ཐག འགྲུལ་བཞུད་མལ་ཁྲི་ཡི་མཐའ་ཀར་ཙོག་
སོང་། ཕྱི་དྲོའི་ཆུ་ཚོད་གསུམ་དང་སྐར་མ་བཅོ་ལྔའི་སྟེང་། ཁོས་དཀྲུམ་མདའ་བླངས་ཏེ་
སྒེར་གྱི་སྨན་པས་རང་གི་བྲང་ཁར་གོར་ཐིག་བྲིས་པའི་གནས་དེར་གཏད་ནས་མདའ་ཁག་
མནན། སྐབས་དེར་མ་ཁུང་ཏོ་རུ་ཝུའུ་ཨེར་སུའོ་ལས་ཐབ་ཀྱི་འོ་མ་ཇི་ལྟར་བསྐོལ་ཀྱང་
མ་ཁོལ་བ་མཐོང་བས། ཟངས་པའི་ཁ་ལེབ་བླངས་ཚེ། དེའི་ནང་ནི་འབའ་འབུ་ཡིས་གང་
འདུག་པ་མཐོང་།
“ཁོ་ཚོས་ཨའོ་ལེ་ལི་ཡ་ནུའོ་བསད་སོང་བ་རེད།” མོས་དེ་ལྟར་འུར་བརྒྱབ།
མོས་ནི་ཁེར་རྐྱང་གི་དུས་སུ་གོམས་པར་གྱུར་པ་ལྟར་ལྷས་རའི་ནང་བལྟས་སོང་།
མིག་ལམ་དུ་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་ཆར་བས་ཡོངས་སུ་བརླན་
ཞིང་། རྣམ་འགྱུར་སྡུག་པོ་དེ་འཆི་བའི་སྐབས་ལས་ཀྱང་རྒས། “ཁོ་ཚོ་ཁ་དན་ཚིག་ལ་མ་
གནས་པར་ཁོ་བསད་ཟིན།” ཝུའུ་ཨེར་སུའོ་ལ་ནི་ཚུལ་དེར་དོགས་མེད་ཡིད་ཆེས་ཀྱིས་
ཁེངས་པར། ངག་ལས “མི་སུས་ཀྱང་བསམ་པ་བཟང་པོས་ཁོའི་མིག་སུམ་པར་བྱེད་མི་
སྲིད་དོ” ཞེས་ཀྱང་བརྗོད་བྱུང་། དགོང་ཁའི་དུས་སུ་སླེབས་པར། མོས་མཆི་མས་ཁེངས་
པའི་མིག་དབང་བརྒྱུད་དེ་འོད་འཚེར་བའི་སྡེར་མ་གོར་མོ་ནི་གློག་འཁྱུག་པ་བཞིན་
མཁའ་ལམ་དུ་འཕུར་བ་མཐོང་བས། འདི་ནི་འཆི་བའི་རྟགས་མཚན་ཡིན་པར་སྔར་ལས་
ཡིད་ཆེས་པར་གྱུར། མོས་ད་རུང་ལི་སྡོང་གི་འོག་ཏུ་ཁྱོ་གའི་བརླ་སྟེང་ལ་ཁེན་ནས་ངུ་
བཞིན་པའི་ཚེ་ན། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ཉིད་མི་ཚོས་རང་ཁྱིམ་
དུ་བསྐྱལ་ནས་བུད་སོང་། ཁོ་ནི་ཁྲག་གིས་བརྫིས་ཤིང་སྲ་མོར་གྱུར་པའི་ཀམ་པ་ལི་ཡིས་
གཅུད་འདུག་པར། ཞེ་སྡང་གིས་ཁེངས་པའི་མིག་ཟུང་ནི་ཁྲ་སྒོར་རེར་མཆིས།
ཁོར་ཚེ་སྲོག་གི་ཉེན་ཁ་མི་འདུག མདེའུ་ཡི་འགྲོ་ཚུལ་ནི་འཛོལ་མེད་མཛེས་སྡུག་
གིས་ཁྱོགས་པ་སྟེ། སྨན་པས་ལྦ་ཚྭའི་ཆང་བསྒྲེས་པའི་དར་སྐུད་ཅིག་ཁོའི་བྲང་ཁ་ལས་
བརྫངས་ཏེ་རྒྱབ་ཕྱོགས་ནས་འཐེན་བྱུང་། “འདི་ནི་ངའི་མི་ཚེ་གང་བོ་ལས་ཆེས་ལེགས་
པའི་བརྩམས་ཆོས་ཡིན།” སྨན་པས་སྤྲོ་བའི་ཉམས་དང་བཅས་ཁོར “འདི་ནི་མདེའུ་ཡིས་
ཤ་གསེང་བརྟོལ་ཀྱང་ཁོག་གི་དོན་ལྔ་སྣོད་དྲུག་གང་ལའང་གནོད་པ་མི་ཐེབས་པའི་གནས་
ཡིན” ཟེར། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་རང་གི་མཐའ་སྐོར་ནི་བརྩེ་
སེམས་ཁོལ་བའི་ཡེ་ཤུའི་ཆོས་ལུགས་ཀྱི་དགེ་སྒྲུབ་མ་མང་པོས་བསྐོར་ཅིང་། ད་ནི་རེ་ཐག་
ཆད་པའི་ཉམས་ཀྱིས་དམ་པའི་གསུང་རབ་བཏོན་ནས་ཁོའི་རྣམ་ཤེས་ལྷོད་འཇགས་ཡོང་
བར་གསོལ་འདེབས་བྱེད་བཞིན་པའི་ཚུལ་མཐོང་། དེ་བས་ཁོ་ནི་རང་གིས་པི་ལར“ཐེར་ནེ་
ལ་ཡི་ལུང་བསྟན་ལ་འཕྱ་དགོད་ཁོ་ནའི་སླད་དུ། དང་ཐོག་གི་འཆར་གཞི་ལྟར་ཡ་རྐན་དུ་
དཀྲུམ་མདས་མ་བརྒྱབ་པའི་ཆར་འགྱོད་པ་སྐྱེས་སོང་།
“གལ་སྲིད་ངས་ད་རུང་དབང་བཟུང་ཡོད་ཚེ།” ཁོས་སྨན་པ་ལ “ངས་ནི་ཁྲིམས་
གཅོད་ཀྱང་མི་བྱེད་པར་ཁྱོད་ལ་ཐད་ཀར་སྲོག་ཆད་བཅད་འགྲོ། འདི་ལྟར་བྱེད་དོན་ནི་ཁྱོད་
ཀྱིས་ངའི་སྲོག་བསྐྱབས་པའི་དོན་མིན་པར། ཁྱོད་ཀྱིས་ང་ནི་ཀུན་པོས་འཕྱ་དགོད་བྱེད་
སྤྱད་དུ་བཏང་བས་ཡིན” ཞེས་ཀྱང་ལབ་བོ། །
ཆེས་ཐུང་བའི་ཆུ་ཚོད་འགའི་ནང་དུ། རང་སྲོག་བཅད་པ་ལེགས་གྲུབ་མ་བྱུང་བའི་
ཁོར་ཤོར་ཟིན་པའི་མིང་གྲགས་སླར་གསོ་ཐུབ་པར་གྱུར། དུས་སྐབས་དེར་ཁོས་གསར་
བརྗེ་ཕྱིར་བཙོང་བྱས་ནས་གསེར་སྦྲམ་ཁང་བ་གང་ལ་བརྗེས་སོང་ཞེས་འཁྱར་གཏམ་
བཟོ་མཁན་དག་གིས། ད་ནི་ཁོའི་རང་སྲོག་བཅད་ཚུལ་ནི་སྐྱོ་གར་གྱི་སྦྱོར་བར་བསྒྲགས་
ཤིང་། ཁོ་ནི་གསར་བརྗེ་སྔོན་གཤེགས་དཔའ་བོ་རུ་བྱས་ནས་གང་སར་བསྔགས་བརྗོད་
བྱེད་ལ་རེམ། ཕྱིས་སུ་ཁོས་སྤྱི་མཐུན་རྒྱལ་ཁབ་ཀྱི་ཙུང་ཐུང་གིས་གནང་བའི་རྟགས་མ་
དང་ལེན་མ་བྱས་པ་ལ། ཁོར་འཁོན་སེམས་ཆེ་བའི་དགྲ་ཟླ་ཚོའང་སྔ་ཕྱིར་ཁོའི་ཁྱིམ་ནང་
ཡོང་བར་མ་ཟད། ཁོར་འཐབ་མཚམས་འཇོག་པའི་ཆིངས་ཡིག་རྩ་རྫོགས་བྱས་ཏེ། དམག་
འཁྲུག་གསར་བ་བསླང་དགོས་ཚུལ་གྱི་རེ་ཞུའང་བྱས་བྱུང་། དུས་མཚུངས་སུ་ཁང་བའི་
ནང་དུ་དགོངས་དག་ཞུ་སྤྱད་ཀྱི་ལེགས་སྐྱེས་མང་པོས་ཀྱང་ཁེངས་པར་གྱུར། དེ་ནས་ཧྲང་
ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་སྔར་གྱི་སྤུན་གྲོགས་ཚོའི་རྒྱ་ཆེ་བའི་རྒྱབ་
སྐྱོར་གྱིས་སེམས་འགུལ་ཐེབས་ནས། མི་མང་གི་འདོད་པར་བསྟུན་པའི་བསམ་པ་ཡོངས་
སུ་དོར་མེད། དེར་མ་ཟད་སྐབས་སྐབས་སུ་ད་རུང་དམག་འཁྲུག་ཅིག་སློང་བའི་ཆར་སྤྲོ་བ་
རྒྱས་པར་བརྟེན། ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སིའི་སེམས་ནང་ཁོས་ནི་ཁ་གཡར་ས་
འོས་མཚམས་རེ་འཚོལ་གྱིན་འདུག་ཅེས་ཀྱང་བསམ་པར་བྱེད། ཁ་གཡར་ས་ཞིག་གཞི་
ནས་མངོན་བྱུང་། སྤྱི་མཐུན་རྒྱལ་ཁབ་ཀྱི་ཙུང་ཐུང་གིས་བསྟན་འོང་བ་ནི། ཐུན་མིན་ཨུ་
ཡོན་ལྷན་ཁང་གིས་གཅིག་གཅིག་བྱས་ནས་ཞིབ་བཤེར་དང་། རྒྱལ་ཚོགས་ཀྱིས་འཆི་གོད་
གྱོང་གསབ་རོགས་དངུལ་གྱི་ཡར་ཞུ་ལ་ཆོག་མཆན་མ་གནང་བའི་སྔོན་དུ། རང་དབང་
ཕྱོགས་ཁག་དང་རྙིང་ཞེན་ཕྱོགས་ཁག་གི་དམག་མི་རྒན་པ་ཚོར་འཆི་གོད་གྱོང་གསབ་
རོགས་དངུལ་སྦྱིན་པར་མི་བྱེད་རྒྱུ་རང་ངོ་། ། “འདི་ནི་ཆིངས་ཡིག་ལ་རྡོག་རྫིས་བཏང་བ་
རེད།” ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་ཁྲོས་འཁྲུགས་རྔམས་པའི་ངང“ཁོ་
ཚེ་ནི་སྦྲགས་དངོས་ལ་བསྒུགས་ནས་ཤི་བར་འགྱུར་ངེས” ཞེས་བསྒྲགས་སོང་། ཁོ་ནི་
ཐོག་དང་པོར་ཝུའུ་ཨེར་སུའོ་ལས་རྨ་ཁ་གསོ་སྤྱད་དུ་ཉོས་པའི་སྒུལ་སྟེགས་ལས་ལངས་ཏེ་
ཁང་བའི་ནང་ཕར་འགྲོ་ཚུར་འོང་བྱས་པ་དང་། མཐུད་ནས་ངག་སྒོ་ལས་དྲག་བཙན་གྱིས་
ཁེངས་པའི་གློག་འཕྲིན་ཞིག་རྫོགས་པར་བགྱིས་འཕྲལ་སྤྱི་མཐུན་རྒྱལ་ཁབ་ཀྱི་ཙུང་ཐུང་ལ་
བསྐུར། ཕྱི་ཡུལ་དུ་མངོན་བསྒྲགས་མ་བྱས་པའི་གློག་འཕྲིན་དེའི་ནང་དུ། ཁོས་གཟབ་ནན་
ངང་ཉི་ལན་ཏེ་ཡའི་གྲོས་ཆོད་ལ་དང་དོད་མི་བྱེད་པའི་སྦྱོར་བ་འདིར་རྒོལ་གཏམ་བཏང་
བར་མ་ཟད། འཆི་གོད་གྱོང་གསབ་རོགས་དངུལ་གྱི་གནད་དོན་དེ་གལ་སྲིད་ཉིན་བཅོ་
ལྔའི་ནང་ཐག་གཅོད་མ་བྱས་ཚེ། ཁོས་ཡང་བསྐྱར་དམག་འཁྲུག་བསླངས་ཏེ་འཆི་རག་བར་
མཚམས་འཇོག་མི་བྱེད་ཅེས་འཇིགས་སྣང་སྐུལ། ཁོའི་ཚོར་བར་རང་ནི་སྒེར་སེམས་བྲལ་
ཞིང་དྲང་བཞག་ཡིན་པར་སྙམ་པ་ལ། རྙིང་ཞེན་ཏང་གི་དམག་མི་རྒན་རབས་ཚོས་ཀྱང་
རྒྱབ་སྐྱོར་ཡོང་བའི་རེ་བ་བཅངས། འོན་ཀྱང་སྲིད་གཞུང་གི་ལན་ཉག་གཅིག་པུ་ནི་སྲུང་
སྐྱོབ་བྱ་བའི་མིང་ཐོག་ནས་ཁོའི་ཁྱིམ་སྒོའི་དྲག་ཆས་ནུས་ཤུགས་ཆེ་རུ་བཏང་བར་མ་ཟད་
འཚམས་འདྲིར་ཡོང་མཁན་མཐའ་དག་བཀག་སོང་བ་དེའོ། །དེ་མཚུངས་ཀྱི་སྦྱོར་བ་དག་
ནི་ལྟ་རྟོག་བྱ་འོས་པའི་དམག་དཔོན་གཞན་པ་ཚོའི་སྟེང་དུའང་བཀོལ་བར་མངོན། རེབ་
འདིའི་སྒྲུབ་སྟངས་རླུང་ལས་མྱུར་ཞིང་འབྲུག་ལས་བཙན་པས་ཕན་འབྲས་མི་དམན་པ་
ཞིག་བླངས་སོང་། འཐབ་མཚམས་བཞག་ནས་ཟླ་གཉིས་འགོར་རྗེས་ཏེ། ཧྲང་ཞའོ་ཨའོ་ལེ་
ལི་ཡ་ནུའོ་པུའུ་ཨེན་ཏིའེ་ཡའི་རྨ་ཁ་རྩ་བ་ནས་དྲག་སྐྱེད་བྱུང་དུས་སུ། ཐོག་མའི་དུས་ནང་
ཁོ་ལ་སྐུལ་བར་རང་ཚུགས་བརྟན་པའི་ལག་འོག་གི་མི་དེ་རྣམས་ལས། སྐོར་ཞིག་བསད་
ཅིང་ལ་ལ་ཕྱི་རྒྱལ་དུ་བདས་པར་མ་ཟད། མང་ཤོས་ཤིག་བློ་བརྟན་འགྱུར་མེད་ཀྱིས་སྲིད་
གཞུང་གི་ལས་ཁུངས་ནང་ཞུགས་ཟིན་ཏོ། །
ཟླ་བཅུ་གཉིས་པར། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ཁང་བ་ལས་
སྒོར་བུད། ཁོས་ཁྱམས་རིང་ཕྱོགས་སུ་སྤྱན་མིག་ལན་གཅིག་བསྐོར་བར། དམག་འཁྲུག་
རྒྱག་འདོད་ཀྱི་སེམས་ཁམས་ནི་མེ་སོན་ཆུ་ལ་འཕྲད་འདྲ་བྱུང་། ཝུའུ་ཨེར་སུའོ་ལ་ནི་ལོ་
ན་དང་ཡེ་ནས་མི་འཚམ་པའི་གསོན་ཤུགས་ཀྱིས་བརྟས་ནས་བདོག་པར། ཁྱིམ་ཧྲིལ་པོ་
གསར་བ་གསར་རྐྱང་དུ་བསྒྱུར་ཟིན། “ད་ལྟ་ཁོ་ཚོས་ང་ནི་མི་ཅི་འདྲ་ཞིག་ཡིན་པར་བལྟས་
ཆོག” མོས་རང་གི་བུ་ལ་འགོག་རྐྱེན་གཞན་ཆེན་པོ་མེད་པ་མཐོང་བས “ད་ནི་འཇིག་
རྟེན་འདིར་ང་ཚོའི་སྨྱོན་པའི་གླིང་ལས་མཛེས་ཤིང་མགྲོན་ལ་བཟང་བའི་དུད་ཚང་གཞན་
ཞིག་བཙལ་ནས་རྙེད་མི་ཐུབ” ཟེར། མོས་སྐྱེ་བོ་གཞན་གདན་འདྲེན་གྱིས་ཁྱིམ་ལ་གད་
དར་དང་ཁང་བར་ཚོན་རྩི་བསྐུས་པ། ཁྱིམ་ཆས་བརྗེ་སྤོར་བྱེད་པ། མེ་ཏོག་ར་བ་བསྐྱར་ལས་
བགྱིས་པ། མེ་ཏོག་གསར་བ་སོན་འཛུགས་བྱེད་པ་བཅས་བྱས་པར། སྒོ་དང་སྒེའུ་ཁུང་ཕྱེ་བ་
ཙམ་གྱིས་དབྱར་དུས་ཀྱི་ཉི་འོད་གསལ་གཙང་ལྡན་པ་དེ་ཉལ་ཁང་ནང་ལྷམ་མེར་འཕྲོས་
འགྲོ། མོས་སྔ་ཕྱིར་བམ་རྩེག་བྱུང་བའི་མྱ་ངན་དུས་ཚོད་མཇུག་བསྒྲིལ་བ་གསལ་བསྒྲགས་
མཛད་རྗེས་སུ། རང་གིས་སྔོན་མ་བྱས་ནས་མདོག་ཡལ་བའི་གྱོན་ཆས་རྙིང་བ་དག་ཕུད་
དེ། ལང་ཚོའི་མཚར་སྡུག་མངོན་ནུས་ཀྱི་གྱོན་ཆས་གསར་བ་གསར་རྐྱང་བཀླུབས། རང་
འགུལ་རྣོ་སྦྲེང་ཡང་བསྐྱར་དུ་གྲག་བྱུང་བས། ཁྱིམ་ཚང་ནང་དུ་དགའ་སྤྲོ་ཡི་ཕོ་ཉའི་ཞབས་
ཟུང་གཏན་དུ་བཀོད། སྒྲ་དབྱངས་དེ་གྲག་རྗེས་སུ། ཨ་མཱ་ལན་ཏས་ཀྱང་ཕི་ཨའེ་ཐེ་ལོའོ.ཁོ་
ལིའེ་སི་ཕི་དྲན་བྱུང་སྟེ། ས་སྲོས་ཀྱི་དུས་ནང་ཁོས་ཀྲི་ཙི་མེ་ཏོག་བཏགས་ཤིང་། ལུས་སུ་ཀུ་
རུ་པིན་དའི་རྩྭ་ཡི་དྲི་བསུང་མཆེད་དུ་འཇུག་པའི་ཚུལ་དག་ཀྱང་དྲན་འོངས་པར། མོའི་
རྙིད་ཟིན་པའི་ནང་སེམས་ཀྱི་ཟབ་སར་ལོ་ཟླ་ཡིས་གཙང་འབྱིད་གནང་རྗེས་ཀྱི་དག་གཙང་
གི་དྲན་པ་མོག་པོ་དེ་འབུས་མགོ་བརྩམས། ཉིན་ཞིག་གི་ཕྱི་དྲོར། འགྲུལ་ཁང་སྒྲིག་བཟོ་
བྱེད་བཞིན་པའི་ཚེ་ན། ཝུའུ་ཨེར་སུའོ་ལས་གཞིས་ཀར་ལྟ་སྲུང་བྱེད་མཁན་གྱི་དམག་མི་
ཚོ་རོགས་བྱེད་དུ་བོས། ལོ་ན་གཞོན་པའི་སྲུང་དམག་རུ་ཁག་གི་རུ་གཙོས་ཀྱང་རེ་ཞུ་དེར་
ཆོག་མཆན་བཀོད། རིམ་བཞིན་དུ་མོས་བར་མཚམས་མེད་པར་ཁོ་ཚོར་འགན་ཁུར་གསར་
བ་བཞག་ལ། ཡང་ཁོ་ཚོ་ཟ་མ་ཟ་རུ་འབོད་པ་དང་། དེ་ཚོར་གྱོན་ཆས་དང་ལྷམ་སོགས་སྟེར་
བ། ཁོ་ཚོར་ཡི་གེ་འབྲི་ཀློག་སློབ་པ་བཅས་ཀྱང་བྱས། ཕྱིས་སུ་སྲིད་གཞུང་གིས་ལྟ་རྟོག་མེད་
པ་བཟོ་སྐབས་སུ། དམག་མི་ཞིག་ནི་གནས་དེ་དང་ཁ་མ་བྲལ་བར་བསྡད་ནས། ཁྱིམ་དེར་
ཞབས་ཞུ་བསྒྲུབས་ཏེ་ལོ་མང་ཕྱིན། ལོ་གསར་གྱི་ཉིན་དེར། ལང་ཚོ་དར་ལ་བབས་པའི་སྲུང་
དམག་རུ་ཁག་གི་རུ་གཙོ་དེས་མཛེས་མ་ལེ་མེ་ཏའེ་སི་ཡི་རྣམ་འགྱུར་གྲང་ཤུར་ཅན་གང་
ལ་བཟོད་བསྲན་མ་ཐུབ་པར་རང་གཅུན་འདུ་ཤེས་ཡལ་བ་ན། ནམ་མ་ལངས་པའི་སྔོན་
དེར་མོའི་སྒེའུ་ཁུང་གི་མདུན་ས་དེར་ཚེ་སྲོག་གི་མཆོད་འབུལ་གནང་།
ལོ་མང་པོའི་རྗེས་སུ། ལྔ་ལམ་དུ་འགྲོ་ཁའི་མལ་ཁྲིའི་སྟེང་དུ། ཨའོ་ལེ་ལི་ཡ་ནུའོ་
གཉིས་པས་ཆར་བ་ཟམ་ཟིམ་འབབ་པའི་ཟླ་དྲུག་པའི་ནང་གི་ཕྱི་དྲོ་དེ་དྲན་སྲིད། ཁོ་ཉལ་
ཁང་ནང་ཕྱིན་ནས་རང་གི་བུ་སྐྱེས་མགོ་ལ་བལྟས་པར། བྱིས་པ་ནི་ཉམ་ཆུང་ཐོག་ངུ་ལ་
བྲོད་པས། པུའུ་ཨེན་ཏིའེ་ཡ་ཁྱིམ་རྒྱུད་ཀྱི་མིའི་ཚུགས་ཀ་ཙམ་ཡང་མི་འདུག ཡིན་ནའང་
ཁོས་བསམ་གཞིག་རིང་བོ་མ་བཏང་བར་བུ་དེར་མིང་བཏགས་སོང་།
“ཁོ་ལ་ཧོ་སའེ་ཨེར་ཁ་ཏིའེ་ཨའོ་ཞེས་བོས་ཤིག” ཁོས་དེ་ལྟར་བརྗོད།
ཁོས་ལོ་གཅིག་གི་སྔོན་ལ་བླངས་ཟིན་པའི་ཆུང་མ་མཛེས་སྡུག་ལྡན་པ་སྟེ། མིང་ལ་
ཧྥེ་ཨེར་ནན་ཏ་ཏེར་ཁ་ཕི་ཨའོ་རུ་འབོད་པ་དེས་ཀྱང་ཡིད་འཐད་པའི་རྣམ་འགྱུར་བསྟན་
བྱུང་། འོན་ཀྱང་ཝུའུ་ཨེར་སུའོ་ལས་བཀྲ་མི་ཤིས་པའི་རྟགས་མཚན་རབ་རིབ་ཅན་དེ་
འགོག་མ་ནུས། མོས་ནི་ཁྱིམ་རྒྱུད་ཀྱི་རྒྱུན་རིང་བོའི་ལོ་རྒྱུས་ལས་རུས་མིང་བསྐྱར་ཟློས་
བྱུང་བའི་སྲོལ་རྒྱུན་ལས། བསྙོན་དུ་མེད་པའི་མཇུག་འབྲས་ཤིག་སྤྱི་སྡོམ་བྱས་ཡོད་པ་ནི།
ཨའོ་ལེ་ལི་ཡ་ནུའོ་རུ་འབོད་མཁན་ཚང་མ་གཤིས་ཀ་གྱོང་ཡང་རིག་པ་གསལ་བས་ལྟ་
ཞིབ་ཀྱི་ནུས་པ་ཤུགས་དྲག་ལ། ཡང་ཧའོ་སེ“ཨེར་ཁ་ཏིའེ་ཨའོ་རུ་བཏགས་འདུག་པ་ཀུན་
པོ་རང་བཞིན་ཚ་འུར་འབྱུང་སླ་བ་ཅན་ཏེ། ལས་དོན་ལ་གཞོལ་བའི་ཐད་སེམས་ཤུགས་
མངའ། ཡིན་ནའང་ལས་དབང་གི་དར་གོས་ངོས་སུ་སྐྱོ་གར་གྱི་ཚོན་རིས་བདོག་པ་ཡིན།
དེ་ལྟ་ནའང་ཆེས་རིགས་དགར་བྱེད་ས་མི་འགྲོ་བ་ནི་ཧོ་སའེ་ཨེར་ཁ་ཏིའེ་ཨའོ་གཉིས་
པ་དང་ཨའོ་ལེ་ལི་ཡ་ནུའོ་གཉིས་པ་ཟུང་རེད། ཁོ་ཚོ་བྱིས་པའི་དུས་ནས་ཆེས་འདྲ་བའི་
མཚུངས་སུ་པྲ་ཆལ་ཡང་ལགས་པས། སང་ཐ་སུའོ་ཧྥེ་ཡ“ཏེ་ལ“པི་ཏས་ཀྱང་དབྱེ་བ་མི་ཁོར།
བྱབས་ཁྲུས་བྱེད་པའི་ཉིན་དེར། ཨ་མཱ་ལན་ཏས་ཁོ་གཉིས་ལ་སོ་སོའི་མིང་བྲིས་སྣང་བའི་
ལག་གདུབ་དེ་བཏགས་པར་མ་ཟད། ཁ་དོག་མི་འདྲ་ལ་བསྡུས་མིང་དཔར་འདུག་པའི་
ལྭ་བ་དེའང་བསྐོན་སོང་། འོན་ཀྱང་སློབ་གྲྭར་འགྲོ་མགོ་བརྩམས་པ་ནས་བཟུང་། ཁོ་ཚོས་
གྱོན་ཆས་དང་ལག་གདུབ་བརྗེ་རྒྱུ་གཏན་དུ་ཁེལ་བ་དང་མཉམ་པོར། རང་ལ་ཕ་རོལ་པོའི་
མིང་འབོད་པར་ལོབས། དགེ་རྒན་མེར་ཆའོ་ཨའེ་སི་ཁ་ལུའོ་ན་ནི་ལྗང་མདོག་གི་ཚི་ལེན་
གོན་མཁན་དེར་ཧོ་སའེ་ཨེར་ཁ་ཏིའེ་ཨའོ་གཉིས་པ་ཞེས་འབོད་པར་གོམས་འདུག དེ་
བས་ཕྱི་མ་ཨའོ་ལེ་ལི་ཡ་ནུའོ་གཉིས་པས་ལག་གདུབ་བཏགས་ཤིང་། ཡ་གཅིག་པོར་ཆ་
བཞག་ནའང་ཚི་ལེན་དཀར་པོ་གོན་ཐོག ཧོ་སའེ་ཨེར་ཁ་ཏིའེ་ཨའོ་གཉིས་པ་ཡི་ལག་
གདུབ་བཏགས་པར་མ་ཟད། རང་མིང་ལ་ཨའོ་ལེ་ལི་ཡ་ནུའོ་གཉིས་པ་ཟེར་ཞེས་སྨྲ་དུས་
དངོས་གནས་འཚིག་པ་ཟ་བའི་གནས་སུ་གྱུར་འགྲོ། སྐབས་དེའི་རྗེས་དག་ཏུ། མི་གང་དང་
སུ་ཡིན་ཡང་ཁོ་གཉིས་ཀྱི་དབྱེ་བ་གསལ་བོར་འབྱེད་མི་ནུས། ཁོ་གཉིས་རིམ་བཞིན་ལག་
ཆགས་པ་དང་འབྲེལ་ནས་དེ་འདྲ་རིག་མ་བྱུང་། ཡིན་ནའང་ཝུའུ་ཨེར་སུའོ་ལས་ལྐོག་ཏུ་
བསམ་གཞིག་ཡང་ཡང་བཏང་བར། ཁོ་གཉིས་ཉོག་འཛིང་ཆེ་བའི་རུས་མིང་བརྗེ་དུས་
ཀྱི་རོལ་རྩེད་ལས་དུས་སྐད་ཅིག་མའི་ནང་ཕན་ཚུན་འཆུགས་པ་ཡིན་ངེས་བསམ་ཞིང་།
སྐབས་དེ་ནས་བཟུང་གཏན་དུ་ལུས་ཀྱི་ཐོབ་ཐང་ཡང་བརྗེས་ཟིན་སྙམ་པའོ། །དེ་ལྟར་
ལང་ཚོ་དར་བབ་ཀྱི་ཐོག་མའི་དུས་ནང་ཞུགས་ཚེ་ཡང་། ཁོ་གཉིས་གཅིག་མཚུངས་ཀྱི་
གདངས་འགྲོས་ལྟར་འཚོ་བ་རོལ་བར་བྱེད། ཁོ་གཉིས་ལ་མཚོན་ན་དུས་མཉམ་པོར་སད་
རྗེས་འགྲོགས་ནས་ཁྲུས་ཁང་ནང་འགྲོ་འདོད་ལ། ལུས་པོ་མི་བདེ་བའི་ཚོར་བ་དུས་མཉམ་
དུ་འབྱུང་བར་མ་ཟད། རྨི་ལམ་ཡང་གཅིག་པ་གཅིག་རྐྱང་རྨིས་འགྲོ། ཁྱིམ་མི་དག་གིས་
ཁོ་གཉིས་ཀྱིས་སྦྱོར་བ་འདྲ་མཉམ་སྤྱོད་དོན་ནི་བསམ་བཞིན་མི་ལ་ནོར་འཁྲུལ་བཟོས་
འདུག་སྙམ་ནའང་། ཉིན་ཞིག་དེ་འདྲ་མིན་ཚུལ་ནི་སང་ཐ་སུའོ་ཧྥེ་ཡ“ཏེ་ལ.པི་ཏས་ཚོར་
སོང་། མོས་ཕུ་ནུ་ཟུང་ལས་གཅིག་ལ་ཤིང་ཏོག་ཉིང་མེང་གི་ཆུ་ཕོར་བ་གང་བླུགས་ནས་
བྱིན་ཚེ། དེས་ཁམ་གང་འཐུངས་ནས་བྲོ་བ་མྱོང་སྐབས། གཞན་དེས་ཁ་འཕྲོག་པའི་ཟོལ་
གྱིས་ནང་དུ་ཀ་ར་བཏབ་མི་འདུག་ཅེས་གསལ་བོར་སྨྲས། མོས་ཕྱིར་འདང་བརྒྱབ་པར་
དངོས་གནས་ཀ་ར་འདེབས་རྒྱུ་བརྗེད་ཟིན་པ་ལ། མོས་ཀྱང་ཚུལ་དེ་ཅང་མ་འགོར་བར་
ཝུའུ་ཨེར་སུའོ་ལའི་སྙན་དུ་ཞུས། “ཡོད་ཚད་གཅིག་འདྲ་རེད།” མོར་མཚར་སྣང་ཅི་ཡང་
མེད་པས “ལྷན་སྐྱེས་ཀྱི་སྨྱོན་པའོ" ཟེར། དུས་ཀྱི་འགྲོས་དང་བསྟུན་ནས་དོན་དག་ཀུན
པོ་བལ་དང་རྩྭ་གཉིས་བསྲེས་འདྲ་བྱུང་། དེ་འདྲའི་རུས་མིང་བརྗེ་བའི་རོལ་རྩེད་ཁྲོད་དུ།
ཨའོ་ལེ་ལི་ཡ་ནུའོ་གཉིས་པའི་མིང་སོར་འཇོག་བྱས་སྣང་བའི་བྱིས་པ་ཉིད་ནི་ཁོའི་སྤོ་བོ་
དང་འདྲ་བར་ལུས་སྟོབས་ཆེན་པོར་གྱུར་པ་དང་། ཡང་ཧོ་སའེ་ཨེར་ཁ་ཏིའེ་ཨའོ་གཉིས་
པར་འབོད་པ་དེ་ནི་ཧྲང་ཞའོ་དང་ཆ་འདྲ་བར་ལུས་པོ་སྐེམ་རིད་ཅན་ཞིག་ཏུ་ཆགས། དེ་
ལྟར་ཁོ་གཉིས་ཀྱི་ལུས་སྟེང་དུ་ཤུལ་ལུས་བྱུང་བ་ནི་ཁྱིམ་རྒྱུད་ལས་བརྒྱུད་ཡོང་བའི་ཁེར་
རྐྱང་གི་གཤིས་ཀ་དེ་གཅིག་པུར་གྱུར། འདི་འདྲའི་ལུས་ཕུང་དང་རུས་མིང་། གཤིས་ཀ་
བཅས་ཕྱོགས་ཡོངས་ཀྱི་བརྗེ་སྤོར་གང་མང་གི་འཕྲོར། ཝུའུ་ཨེར་སུའོ་ལ་ད་གཟོད་ཁོ་
གཉིས་ཀར་མཚོན་ན་བྱིས་པའི་དུས་ནས་ཕན་ཚུན་གྱི་ཐོབ་ཐང་བརྗེས་ཟིན་པའི་ཆར་
དོགས་སྣང་སྔར་ལས་ཆེ་བ་བྱུང་།
ཁོ་གཉིས་ཀྱི་བར་ཁྱད་ནི་དམག་འཁྲུག་ཆེས་ཛ་དྲག་ལྡན་པའི་དུས་དེ་ནས་རིམ་
གྱིས་མངོན་པར་གྱུར། དེའི་དུས་ཧོ་སའེ་ཨེར་ཁ་ཏིའེ་ཨའོ་གཉིས་པས་ཧྲང་ཞའོ་ཧོ་ལི་
ནེ་ལེ་ཏོ་མར་ཁོ་སིར་རང་ཉིད་ཁྲིད་དེ་ཉེས་ཅན་གསོད་པའི་ཆར་བལྟ་འདོད་ཀྱི་རེ་བ་
ཞུས་སོང་། དོན་དེར་ཝུའུ་ཨེར་སུའོ་ལས་ངོ་རྒོལ་ཡང་ཡང་བྱས་ཀྱང་། ཕན་འབྲས་མེད་
པར་ཁོའི་འདོད་ཐོག་ལ་རྟ་རྒྱུགས་པར་མངོན། འོན་ཏེ་ཨའོ་ལེ་ལི་ཡ་ནུའོ་གཉིས་པར་ཆ་
བཞག་ན། སྲོག་ཆད་གཏོང་བའི་རྣམ་པ་དྲན་ཙམ་ནས་སྙིང་དམར་པོ་ཁོག་ནས་ཡེར་ལ་
ཁད་བྱས་པར། རང་ཁྱིམ་ལས་གང་དུའང་འགྲོ་འདོད་མ་སྐྱེས། ཁོ་རང་ལོ་བཅུ་གཉིས་སུ་
བུད་པའི་ལོ་དེར། ཝུའུ་ཨེར་སུའོ་ལར་ཟྭ་བརྒྱབ་འདུག་པའི་ཁང་བ་དེའི་ནང་ཅི་ཞིག་
ཡོད་ཚུལ་དྲིས་བྱུང་། “ཤོག་བུ།" མོས་ལན་དུ “མེར་ཅི་ཡ་ཏེ་སི་ཡི་དཔེ་ཆ་དང་། ཁོས་
མཐའ་མཇུག་གི་ལོ་དུ་མའི་ནང་བྲིས་པའི་ཁྱད་མཚར་གྱི་དངོས་པོ་སོགས་ཡོད” ཅེས་
ལན་བཏབ་འོང་། ལན་ཚིག་དེས་ཁོའི་འདོད་བློ་ཀུན་ནས་མ་ཚིམས་པར་མ་ཟད། ཁོའི་
མཚར་བློ་ནི་རྒྱ་མཚོའི་རླབས་བཞིན་མཁའ་རུ་ལུད་པར་གྱུར། ཁོས་ཡང་དང་བསྐྱར་དུ་
རེ་ཞུ་བྱས་ཐོག དངོས་པོ་དེ་དག་ལ་གཏོར་སྐྱོན་ཅི་ཡང་མི་བཟོ་རྒྱུའི་དམ་བཅས་པས།
ཆེས་མཐའ་མའི་དུས་ནང་ཝུའུ་ཨེར་སུའོ་ལས་ཁོར་ལྡེ་མིག་བྱིན། དེ་ཡང་མེར་ཅི་ཡ་ཏེ་
སིའི་བེམ་པོ་ཕྱིར་བསྐྱལ་རྗེས་སུ། མི་གཅིག་ཀྱང་ཁང་བ་དེའི་ནང་ཕྱིན་མ་མྱོང་བས། ད་
ནི་སྒོའི་ཟྭ་ཡང་བཙའ་ཡིས་ཟོས་འདུག འོན་ཀྱང་ཨའོ་ལེ་ལི་ཡ་ནུའོ་གཉིས་པས་སྒེའུ་
ཁུང་ཕྱེ་སྐབས། འོད་ཀྱི་སྐུད་པ་ཞིག་ལུས་སྟེང་དུ་འཕྲོས་ཡོང་བར། ཁོ་ནི་ཁང་བ་འདིའི་
རྒྱུན་ཡོང་གི་མགྲོན་པོ་དེ་དང་འདྲ་བོ་བྱུང་བ་དང་། ཉི་མ་རེ་རེར་བར་མ་ཆད་པར་ཡོང་
བཞིན་པ་སྟེ། ཁང་བའི་གྲུ་ག་སོགས་སུའང་ས་རྡུལ་དང་སྡོམ་དྲ་བཅས་མཐོང་རྒྱུ་ཡེ་ནས་
མི་འདུག་ལ། ཡོད་ཚད་གྲལ་དག་པས་སོ་མ་གད་བདར་བྱས་པ་དང་མཚུངས་པར་བརྟེན།
མེར་ཅི་ཡ་ཏེ་སི་དུར་ལ་འཇུག་དུས་ལས་ཀྱང་གཙང་། ཚོན་བླུགས་པའི་དམ་བེ་ནང་
གི་གཤེར་ཁུ་དེ་ད་དུང་བསྐམས་མེད་ཅིང་། ལྕགས་རིགས་ཀྱི་རྒྱུ་ཆའི་ངོས་སུ་བཙའ་རོ་
སོགས་མི་རིག་པ་དང་། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་དངུལ་ཆུ་སྲེག་
སའི་ཐབ་ནང་གི་མེའང་ད་དུང་ཞི་མི་འདུག གཞོགས་ཀྱི་ཤིང་ལེབ་སྟེང་མདོག་དཀར་
ལ་ཤོག་བུ་ལེབ་མོ་ལས་སྲ་ཞིང་། མིའི་པགས་པ་མཉེད་རྗེས་བཟོས་པའི་རྒྱུ་ཆ་ཡིས་ངོས་
བཏུམས་འདྲའི་དཔེ་དེབ་ཅིག་བཞག་སྣང་ལ། ད་དུང་ཉར་ཚགས་ལེགས་པོར་བདོག་པའི་
བུ་ཡིག་ཏུ་བཅད་ཟིན་གྱི་རྩོམ་ཞིག་ཀྱང་ཡོད་དོ། །སྒོ་མོ་གཏན་ནས་ལོ་མང་པོར་ཁུ་སིམ་
མེར་བསྐྱུར་ནའང་། ཁང་བའི་ནང་རོལ་གྱི་མཁའ་དབུགས་ནི་ཁྱིམ་ལས་ཁང་བ་གཞན་
དག་དང་བསྡུར་ཀྱང་ད་རུང་གཙང་བར་མངོན། ཡོད་ཚད་དེ་ལྟར་གྲལ་དག་པར། གཟའ་
འཁོར་འགའི་རྗེས་སུ་ཝུའུ་ཨེར་སུའོ་ལས་ཆུ་ཟོ་ཁྱེར་ཞིང་ཕྱགས་མ་བཟུང་ནས་ཁང་བར་
གད་དར་བྱེད་བསམ་སྐབས། མོར་ལས་ཀ་ཅི་ཡང་ལས་རྒྱུ་མེད་སོང་། ཨའོ་ལེ་ལི་ཡ་ནུའོ་
གཉིས་པ་ནི་དཔེ་དེབ་ཅིག་གི་ནང་དུ་མགོ་འཁོར་ནས་ཡོད། དེབ་དེར་མདུན་ཤོག་བྲལ་
བས། དཔེ་མིང་ནི་ཇི་ལྟར་བཙལ་ཀྱང་མི་རྙེད་པ་རེད། ཡིན་ཡང་བུ་དེས་སྤྲོ་བ་ཆེན་པོས་
ཀློག་གིན་གདའ། རྒྱུ་མཚན་ནི་དེའི་ནང་དཔེར་ན་བུད་མེད་ཅིག་ཅོག་ཙེའི་མཐའ་རུ་
ཙོག་སྟེ་ཁབ་སྒྲོག་གིས་ཆེད་དུ་བཟའ་འབྲུ་བླངས་ནས་ཟ་བ་དང་། ཡང་ཉ་པ་ཞིག་གིས་
ཁྱིམ་མཚེས་ལ་ཉ་རྒྱ་གནོན་སྤྱད་ཀྱི་ལྕགས་རྡོག་གཡར་བར། དུས་ཕྱིས་སུ་དྲིན་གཟོ་བར་
ཉའི་ཁོག་ནས་རྡོ་རྗེ་ཕ་ལམ་བུད་པ་ལྟ་བུའང་མཆིས། གཞན་དུ་ད་རུང་དགོས་འདོད་ཡིད་
བཞིན་སྐོང་ནུས་ཀྱི་ལྷའི་གློག་ཞུ་དང་ཀམ་པ་ལི་འཕུར་ཤེས་ཀྱི་ངག་རྒྱུན་སོགས་ཀྱང་
འདུག ཁོས་མཚར་ཉམས་དང་བཅས་ཝུའུ་ཨེར་སུའོ་ལར་འདི་མཐའ་དག་བདེན་པ་
ཡིན་ནམ་ཞེས་དྲིས་ཚེ། མོས་ལོ་མང་པོའི་སྔོན་དུ་ཅི་པུའུ་སའེ་པ་དག་གིས་མ་ཁུང་ཏོ་རུ་
ལྷའི་གློག་ཞུ་དང་ཀམ་པ་ལི་འཕུར་ཤེས་བཅས་ཁྱེར་ཡོང་ཚུལ་སྨྲས་འོངས།
“ཡིན་ནའང་།” མོས་དབུགས་རིང་ཞིག་ཕྱུང་རྗེས “འཇིག་རྟེན་ནི་ཉིན་རེ་ལས་
ཉིན་རེར་ཇེ་ཐུ་སྟེ། ད་ནི་དངོས་པོ་དེ་དག་མཐོང་རྒྱུ་མི་འདུག” ཟེར།
གཏམ་རྒྱུད་མང་པོ་ལ་ཤོག་ལྷེ་ཆད་པས་མཇུག་སྒྲིལ་ཐུབ་མེད་པའི་དཔེ་དེབ་དེར་
བལྟས་རྗེས་སུ། ཨའོ་ལེ་ལི་ཡ་ནུའོ་གཉིས་པས་དེབ་ཀྱི་ནང་དོན་ལ་གོ་བ་ལེན་པའི་ཆར་
འབད་མགོ་བརྩམས། ཡིན་ཡང་ཁུར་གྱིས་ལྕི་བའི་འགན་ཁུར་དེ་འགྲུབ་རྒྱུ་ནི་ཧ་ཅང་
དཀའ། བུ་ཡིག་ཏུ་བཅད་པའི་ཡི་གེ་ནི་ལྕགས་གདང་ཐོག་ལ་བཀལ་ནས་སྐེམ་བཞིན་
པའི་ལྭ་བ་དང་མཚུངས་པས་ན། ཡི་གེ་རེ་རེ་གདངས་དབྱངས་དང་འདྲ་བོ་འདུག ཚ་
གདུག་གིས་གཙེས་པའི་ཉིན་གུང་ཞིག་ལ། ཁོས་ནི་དཔེ་ཆར་བལྟས་ཏེ་རིག་པ་ཡོངས་
སུ་བསྒྲིམས་ནས་ཡོད། གློ་བུར་རང་ཉིད་གཅིག་པུ་ཁང་བའི་ནང་ཡོད་འདྲའི་ཚོར་སྣང་
ལས་ཡོངས་སུ་འགོངས། མེར་ཅི་ཡ་ཏེ་སི་ཉིད་རྒྱབ་སྒེའུ་ཁུང་གི་ཉི་ཐིག་ལ་གཏད་ནས་
ཙོག་ཡོད་དེ། ལག་པ་པུས་མོའི་ངོས་སུ་བཞག་འདུག ཁོ་ནི་ད་རུང་ལོ་བཞི་བཅུར་
བུད་མེད་ལ། ལུས་སུ་དུས་དང་མི་འཚམ་པའི་ཁན་སྦྱར་གཅིག་འདྲ་ཞིག་མནབས་ཡོད་
ཅིང་། མགོ་རུ་བྱ་ཕོའི་ཟེ་བ་དང་ཆ་འདྲ་བའི་རྒྱ་ཞྭ་ལི་མོ་ཞིག་གོན་ནས་བདོག་པར། སྐྲ་
ལོའི་གསེང་གི་ཚི་དྲེག་ནི་ཚ་བར་བརྟེན་ནས་ཞུ་མགོ་བརྩམས་པས་ན། དཀར་པོར་གྱུར་
པའི་མུར་གོང་མཚམས་ཀྱི་སྐྲ་འདབས་ནས་བཞུར་འོང་བར་བརྟེན། ཨའོ་ལེ་ལི་ཡ་ནུའོ་
དང་ཧོ་སའེ་ཨེར་ཁ་ཏིའེ་ཨའོ་བྱིས་པ་ཡིན་དུ་མཐོང་བ་དང་གཉིས་སུ་མེད། ཨའོ་ལེ་ལི་
ཡ་ནུའོ་གཉིས་པས་དེ་མ་ཉིད་དུ་ཁོ་ངོས་ཟིན་སོང་། རྒྱུ་མཚན་ལབ་དགོས་ན་ཡིད་འཛིན་
གང་ཞིག་རབས་དུ་མར་བརྒྱུད་པ་སྟེ། སྤོ་བོ་ནས་བརྒྱུད་དེ་ད་ལྟའི་བར་བྱུང་བའོ། །
“ཁྱོད་བདེ་མོ།” ཨའོ་ལེ་ལི་ཡ་ནུའོ་གཉིས་པས་དེ་ལྟར་དྲིས།
“ཁྱོད་བདེ་མོ། གཞོན་ནུ།” མེར་ཅི་ཡ་ཏེ་སིས་ཀྱང་ཚུར་འཚམས་འདྲི་བྱས་སོང་།
དེའི་རྗེས་ཀྱི་ལོ་དུ་མའི་ནང་། ཁོ་ཚོ་ནི་ཉི་མ་རེ་རེའི་ཕྱི་དྲོའི་དུས་སུ་ངོ་ཐུག་བཞིན་
ཡོད། མེར་ཅི་ཡ་ཏེ་སིས་ཁོར་འཇིག་རྟེན་སྟེང་གི་དོན་དག་ཀུན་པོ་གླེང་བར་བྱེད་དེ།
གནའ་བོའི་དུས་སྐབས་ཀྱི་ཤེས་རབ་གང་ཞིག་ཁོ་ལ་བརྒྱུད་སྒྲོག་བྱ་བར་འདོད་ཀྱང་།
དེབ་ཀྱི་ནང་དོན་ནི་བཤད་ཁ་མ་ཉན། “ལོ་བརྒྱ་མ་འགོར་བར། མི་སུས་ཀྱང་དེའི་ནང་
དོན་རྡོག་རྡོག་པོ་ཤེས་ན་མི་འགྲིག” ཁོས་དེ་ལྟར་འགྲེལ་བཤད་བྱས། ཁ་བརྡ་དེ་དག་
ནི་ཨའོ་ལེ་ལི་ཡ་ནུའོ་གཉིས་པས་ཚེ་གང་བོར་གསང་བར་བྱས་ནས་ཕྱི་རུ་འཁྱར་དུ་མ་
བཅུག རེབ་ཅིག་ལ་ཁོའི་ཚོར་བའི་ནང་རང་ཉིད་ཀྱི་འཇིག་རྟེན་ནི་སྐད་ཅིག་མའི་ནང་
ཐོར་ཞིག་ཏུ་འགྲོ་ངེས་སྙམ། རྒྱུ་མཚན་ཕུ་དེད་ཚེ་ཝུའུ་ཨེར་སུའོ་ལ་ནི་མེར་ཅི་ཡ་ཏེ་སི་
མངོན་བཞིན་པའི་དུས་ནང་ཁང་བའི་ནང་འཛུལ་ཡོང་བས་ཡིན། ཡིན་ཡང་མོས་ཁོ་
མཐོང་མི་ནུས།
“ཁྱོད་ཀྱིས་སུ་དང་ཁ་བརྡ་བྱེད་བཞིན་ནམ།” མོས་དེ་ལྟར་དྲིས་སོང་།
“སུ་དང་ཡང་ཁ་བརྡ་བྱེད་ཀྱིན་མེད།” ཨའོ་ལེ་ལི་ཡ་ནུའོ་གཉིས་པས་ཀྱང་དེ་
བཞིན་ལན་ལྡོན།
“ཁྱོད་ཀྱི་ཨ་ཕའི་སྤོ་བོ་ཡང་འདི་འདྲ་ཡིན།” ཝུའུ་ཨེར་སུའོ་ལས “ཁོས་ཀྱང་ནམ་
རྒྱུན་ཁེར་བཤད་བྱེད་པ་རེད” ཅེས་སྨྲ་བར་བྱེད།
ཧོ་སའེ་ཨེར་ཁ་ཏིའེ་ཨའོ་གཉིས་པས་སྲོག་ཁྲིམས་གཅོད་པར་ལྟ་བའི་རེ་བ་དེ་
ལག་ལེན་དུ་བསྟར་ཐུབ་པ་བྱུང་། ཁོས་ཚེ་གང་བོར་མེ་མདའ་དྲུག་གི་ཁ་ལས་མཉམ་
པོར་འོད་སྔོ་ནག་མཆེད་པ་དང་། རི་སུལ་དུ་བྲག་ཅ་འཁྱིལ་ནས་རིམ་གྱིས་ཡལ་བའི་མེ་
མདའི་སྒྲ། ཉེས་ཅན་དེའི་སྐྱོ་གདུང་འདྲེས་པའི་དགོད་འཛུམ་དང་རབ་རིབ་ཀྱི་མིག་འོད་
བཅས་ནི་རྡོ་བརྐོས་རི་མོ་བཞིན་དུ་བརྗེད་མི་སྲིད། མི་དེ་ཐོག་མཐའ་བར་གསུམ་དུ་དྲང་
བོར་བསྡད་སོང་སྟེ། ཟུངས་ཁྲག་དམར་པོས་ཅང་མ་འགོར་བར་ཚི་ལེན་བངས་ཟིན་པ་
དང་། ཀ་བའི་ངོས་ལས་བཀྲོལ་ཏེ་རྡོ་ཐལ་མང་པོ་བླུགས་འདུག་པའི་རོ་སྒམ་ནང་འཇུག་
རག་བར་དགོད་འཛུམ་བསྡུས་མ་བྱུང་། “ཁོ་ད་རུང་གསོན་ནས་ཡོད།” ཁོའི་སེམས་ནང་
དེ་ལྟར་དྲན་པས “ཁོ་ཚོས་ཁོ་གསོན་པོར་ས་འོག་ཏུ་འཇུག་ངེས” སྙམ། ཚུལ་དེས་ཁོའི་
སེམས་ནང་ཆེས་ཟབ་པའི་ཤུགས་རྐྱེན་ཞིག་བསྐྱུར་བར་བརྟེན། དུས་དེ་ག་ནས་བཟུང་ཁོ་
ནི་དམག་སྦྱོང་དང་དམག་འཁྲུག་ལ་ཞེ་དྲག་སུན་པར་གྱུར། དེ་ནི་སྲོག་ཁྲིམས་གཅོད་པའི་
དོན་འདི་རང་ལྡོག་ནས་མ་ཡིན་ཏེ། ཡིན་ངོ་མ་བཤད་ན་ཉེས་ཅན་གང་ཞིག་གསོན་སྦེད་
བྱེད་པའི་སྦྱོར་བ་དེས་བསྐྱེད་པའོ། །ཁོ་ནི་དུས་ནམ་ཞིག་ནས་མགོ་བརྩམས་ཏེ་ཆུ་ཚོད་
འཁོར་ལོ་ཡོད་སའི་ཐོག་ཁང་སྟེང་ཕྱིན་ནས་དྲིལ་ཆེན་རྡུང་བ་དང་། “ལག་གསར” ཡིན་
པའི་རྗེས་སྐྱོང་པ་སྟེ། ཡེ་ཤུའི་ཆོས་འཆད་མཁན་ཨན་ཏུང་ཉི་ཨའོ་དབྱི་ཧྲ་པེར་ལ་རོགས་
བྱས་ནས་མཆོད་འབུལ་སྒྲུབ་པ། ད་དུང་ཡེ་ཤུའི་ཆོས་སྤེལ་མཁན་ཁོང་སྡོད་སའི་ལྷས་
རའི་ནང་གི་འཐབ་རྒོད་བྱ་ཕོ་གསོ་བའི་ཚུལ་བཅས་ནི་མི་སུ་དང་སུ་ལའང་བཤད་རྒྱུ་
མེད། ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སིས་དོན་དེ་ཤེས་རྗེས་སུ། རང་དབང་ཕྱོགས་ཁག་
གིས་དོར་ཟིན་པའི་སྐོར་དེ་སློབ་སྦྱོང་བྱས་སོང་ཞེས་དགག་རྒྱག་དྲག་པོ་གནང་། “གནད་
དོན་ནི།” ཁོས་ལན་གྱི་ཚུལ་དུ “ང་ནི་ལྷན་སྐྱེས་ཀྱི་རྙིང་ཞེན་ཕྱོགས་ཁག་རང་ཡིན་
འདུག” ཅེས་བརྗོད་སོང་། ཁོའི་ལྟ་ཚུལ་འདི་ནི་ལས་ཀྱིས་བཀོད་སྒྲིག་བྱས་ཚར་བར་
འདོད། ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་ཉིད་ཁོང་ཁྲོ་ཆེན་པོ་ལངས་པས། མྱུར་དུ་སོང་
ནས་ཝུའུ་ཨེར་སུའོ་ལར་ཡར་ཞུ་བྱས།
“འདི་ནི་ཧ་ཅང་བཟང་།” མོས་བསྟོད་པ་དང་བཅས “ཁོ་ཡེ་ཤུའི་ཆོས་འཆད་
མཁན་ཞིག་ཏུ་འགྱུར་བར་ཤོག དེ་ལྟར་ན་དཀོན་མཆོག་གཞི་ནས་དུད་ཚང་འདིའི་ནང་
ཕེབས་པ་ཡིན” ཟེར།
ཅང་མ་འགོར་བར་གོ་ཐོས་བྱུང་བ་ནི། ཡེ་ཤུའི་ཆོས་འཆད་མཁན་ཨན་ཏུང་ཉི་
ཨའོ་དབྱི་ཧྲ་པེར་གྱིས་ཁོ་ལ་དམ་པའི་ཕུང་བོའི་ཚབ་ཟས་སྦྱིན་པའི་མཛད་སྒོ་ཐོག་མ་
སྤེལ་བར་སྟ་གོན་མཛད་བཞིན་པ་རང་རེད། ཁོས་ཕྱོགས་གཅིག་ནས་འཐབ་རྒོད་བྱ་ཕོའི་
འདབ་གཤོག་འདྲ་བའི་ལས་ཀ་གཉེར་བ་དང་། ཕྱོགས་གཞན་དུ་ཡེ་ཤུའི་ཆོས་འཆད་
མཁན་ཁོང་གི་དྲུང་དུ་ཡེ་ཤུའི་ཆོས་སྐོར་གྱི་དྲི་བ་དྲིས་ལན་སྦྱོང་གིན་འདུག ཁོས་བྱ་མོས་
སྒོ་ང་རུམ་ཚུལ་བཀོད་སྒྲིག་བྱེད་བཞིན་པའི་སྐབས་སུ། ཡེ་ཤུའི་ཆོས་འཆད་མཁན་དེས་
གསལ་ཞིང་སླ་བའི་དཔེའི་སྒོ་ནས་ཁོར་དཀོན་མཆོག་གིས་འཇིག་རྟེན་བསྐྲུན་པའི་ཉིན་
གཉིས་པ་དེར། ཇི་ལྟར་བྱ་ནི་སྒོ་ངའི་ནང་སྦྲུམ་སྐྱེད་འབྱུང་དུ་འཇུག་པའི་ཆ་ལ་འགྲེལ་
བཤད་གནང་། དུས་དེ་ནས་བཟུང་ཡེ་ཤུའི་ཆོས་འཆད་མཁན་གྱིས་རྒས་ཏེ་རིག་པ་མི་
གསལ་བའི་ལབ་བརྡོལ་འབྱིན་པའི་ཆེས་ཐོག་མའི་རྣམ་པ་མངོན་པར་མཛད། ལོ་དུ་
མའི་རྗེས་སུ་ད་དུང་གདོན་འདྲེ་ཡིས་དཀོན་མཆོག་ལ་ཕྱིར་རྒོལ་བགྱི་བའི་གོ་རིམ་ནང་
རྒྱལ་ཁ་ལེན་ངེས་ཀྱི་འུད་གཏམ་ཡང་བརྗོད་སོང་སྟེ། དེང་གི་ཆར་གདོན་འདྲེ་ལྷ་ཡུལ་
གྱི་གསེར་ཁྲིར་བཞུགས་སྣང་བར། རང་ཉིད་ཀྱི་ཐོབ་ཐང་སྦས་པའི་ཟོལ་དུ་མི་རྣམས་ལ་
མགོ་སྐོར་བཞིན་མཆི་ཞེས་ཟེར། སློབ་དཔོན་གྱི་སྤོབས་པ་ཆེན་པོའི་གསོ་སྐྱོང་འོག ཧོ་
སའེ་ཨེར་ཁ་ཏིའེ་ཨའོ་གཉིས་པས་དུས་ཡུན་ཐུང་ངུ་ཟླ་བ་གཉིས་ཀྱི་ནང་གདོན་འདྲེ་དག་
ཀྱང་མགོ་རྨོངས་པར་བྱེད་ནུས་ཀྱི་དམ་པའི་གསུང་གི་མན་ངག་དག་ཁོང་དུ་ཆུད་སོང་སྟེ།
ཁོས་འཐབ་རྒོད་བྱ་ཕོའི་ཐད་ནས་བླངས་པའི་ལག་ཐབས་སྣ་མང་ལས་མི་དམན་པ་བྱུང་།
ཨ་མཱ་ལན་ཏས་ཁོ་ལ་རྒྱུ་ཡ་མ་སོ་མ་ལས་བྱས་པའི་ཚུལ་ལྡན་གྱོན་ཆས་ཤིག་བཟོས་ཤིང་།
དེར་སྲ་གོང་དང་གོང་དཀྲིས་མཛའ་བ་རེ་ཡང་བསྒྲིགས་པ་ལས་གཞན། ལྷམ་དཀར་པོ་
ཆ་གཅིག་ཀྱང་ཉོས་པར་མ་ཟད། ད་རུང་གསེར་ཡིག་སྤྱད་དེ་ཁོའི་མིང་ནི་པྲ་ཚིལ་སྒྲོན་
མེ་ཆེན་པོའི་དར་སྐུད་ཀྱི་ངོས་སུ་དཔར། དམ་པའི་ཕུང་བོའི་ཚབ་ཟས་ལེན་པའི་སྔོན་
གྱི་ཉིན་གཉིས་པར། ཡེ་ཤུའི་ཆོས་འཆད་མཁན་ཨན་ཏུང་ཉི་ཨའོ་དབྱི་ཧྲ་པེར་གྱིས་ཁོ་
གཉིས་དམ་པའི་སྤྱོད་ཆས་ཁང་དུ་བཀག་ནས་ཁོའི་ཉེས་སྤྱོད་ཐེར་འདོན་ལ་ཉན། དེའི་
དུས་ལག་ཏུ་ཉེས་ལྟུང་ཡོངས་སུ་བསྡུས་སྣང་བའི་དེབ་ཅིག་བསྣམས་ཏེ་ཟུར་ལྟ་བྱེད་པ་
རེད། ཉེས་ལྟུང་གསལ་བའི་ཤོག་བུ་ནི་ཧ་ཅང་རིང་ལ། ཡེ་ཤུའི་ཆོས་འཆད་མཁན་ཁོང་
ཉིད་ད་ནི་རྒ་བའི་ཁུར་གྱིས་མནན་ཐོག དུས་རྒྱུན་དུའང་ཆུ་ཚོད་དྲུག་པའི་སྟེང་ཉལ་
རྒྱུར་ལོབས་འདུག་པར། ད་ནི་མཇུག་བསྐྱངས་ནས་མ་ཚར་བའི་སྔོན་ལ་ལག་སྐྱོར་རྐུབ་
སྟེགས་དེར་བསྙེས་ནས་གཉིད་ཀྱི་ཞིང་ཁམས་འགྲིམས་ཚར། རེབ་འདིའི་དྲི་བ་དྲིས་ལན
གྱིས་ཧོ་སའེ་ཨེར་ཁ་ཏིའེ་ཨའོ་གཉིས་པའི་མཐོང་རྒྱ་མཁའ་ལྟར་བསྐྱེད་སོང་། ཡེ་ཤུའི་
ཆོས་འཆད་མཁན་གྱིས་ཁོ་ལ་བུད་མེད་དང་མཉམ་པོར་སྦྱོར་ངན་སྤེལ་མྱོང་མིན་འདྲི་
དུས། ཁོར་མཚར་སྣང་ཅི་ཡང་མེད་པར་དེ་མ་ཐག་མ་མྱོང་ཞེས་དྲང་བོར་ལན་ལྡོན། འོན་
ཏེ་སྲོག་ཆགས་གཞན་དང་སྦྱོར་བ་སྤེལ་མྱོང་མིན་སྐོར་འདྲི་དུས། ཁོ་ནི་ཅི་བྱེད་ཆ་མ་
འཚལ་བར་རབ་ཅིག་ལུས། ཟླ་ལྔ་པའི་ནང་གི་གཟའ་པ་སངས་ཨང་དང་པོའི་ཉིན། ཁོས་
མཚར་ཉམས་ཀྱི་སེམས་ཁམས་དང་བཅས་ཡུན་རིང་བསྒུགས་མཐར་དམ་པའི་ཕུང་བོའི་
ཚབ་ཟས་བླངས། ཕྱིས་སུ་ཁོ་ཕེ་ཐེ་ལུའོ་ཉི་ཨའོ་ཡི་སར་བཀའ་འདྲི་བྱེད་པར་ཕྱིན་དུས།
ནད་ཀྱིས་བཟུང་འདུག་པའི་དམ་པའི་སྤྱོད་ཆས་ལ་བདག་དོམ་བྱེད་མཁན་ཁོ་དྲིལ་ཆེན་
ཡོད་སའི་ཐོག་ཁང་དེའི་སྟེང་དུ་གདའ། ངག་སྒྲོས་སུ་མི་དེས་ཕ་ཝང་ཁོ་ན་ཟ་བར་བརྗོད།
ཁོས་ལན་དུ “འཆལ་སྤྱོད་ཅན་གྱི་ཡེ་ཤུ་ལ་དད་མཁན་སྐོར་ཞིག་གིས་བོང་མར་གཉིས་
སྦྱོར་གྱི་ལས་དེ་སྤེལ་བ་ཡིན” ཟེར། ཧོ་སའེ་ཨེར་ཁ་ཏིའེ་ཨའོ་གཉིས་པ་ནི་སྔར་ལས་
ཀྱང་མཚར་སྣང་སྐྱེས་པས་བར་མཚམས་མེད་པར་བཀའ་འདྲི་བྱས་སོང་། ཕེ་ཐེ་ལུའོ་ཉི་
ཨའོ་ཉིད་ཀྱིས་བཟོད་བསྲན་མ་ཐུབ་པ་ལ “ང་ནི་གཟའ་མིག་དམར་ཉིན་གྱི་དགོང་མོ་རེ་
རེར་ཕྱིན་པ་ཡིན” ཞེས་བརྗོད་ཅིང་། དེ་ནས་ཡང་གསང་བ་བརྟོལ་བའི་ཚུལ་དུ “གལ་
སྲིད་ཁྱོད་ཀྱིས་གཞན་སུ་ལའང་མི་བཤད་པའི་དམ་བཅའ་འཇོག་ཐུབ་ཚེ། གཟའ་མིག་
དམར་ཉིན་ངས་ཁྱོད་ཁྲིད་ནས་སོང་ཆོག” ཅེས་ཀྱང་སྨྲས་སོང་།
གཟའ་མིག་དམར་ཉིན་སླེབས་པར། ཕེ་ཐེ་ལུའོ་ཉི་ཨའོ་ཡིས་སྔོན་ཆད་དེའི་སྤྱོད་
ཡུལ་ཡེ་མི་རྟོགས་པའི་རྐུབ་སྟེགས་ཆུང་བ་ཞིག་བསྣམས་ཏེ་དྲིལ་ཆེན་ཡོད་སའི་ཐོག་
ཁང་ལས་མར་བབས་ཡོང་ལ། ཧོ་སའེ་ཨེར་ཁ་ཏིའེ་ཨའོ་གཉིས་པ་ཁྲིད་ནས་ཉེ་འགྲམ་གྱི་
སྔོ་ཚལ་ར་བ་ཞིག་ཏུ་ཕྱིན། དེ་ལྟར་བྱིས་པ་འདི་ནི་མཚན་མོར་རྒྱུ་བའི་ཆར་དགའ་བྱུང་
བ་དང་། དུས་ཡུན་རིང་བོ་ཞིག་གི་རྗེས་སུ་ཁ་ཐ་ལི་ནུའོ་ཡི་ཚོང་ཁང་དུའང་ཁོའི་གྲིབ་
གཟུགས་མངོན། ཁོའི་སེམས་དོན་ཡོད་ཚད་འཐབ་རྒོད་བྱ་ཕོ་ཡི་སྟེང་དུ་བསྐོར། “ཁྱོད་ཀྱི་
སྒོ་ཟོག་དེ་ཚོ་གནས་གཞན་དུ་ཁྱེར་ཅིག” ཝུའུ་ཨེར་སུའོ་ལས་ཐོག་དང་པོར་ཁོས་མཛེས་
སྡུག་གིས་ཁྱོགས་པའི་འཐབ་རྒོད་བྱ་ཕོ་ཁྱིམ་ནང་ཁྱེར་ཡོང་བ་མཐོང་བས་དེ་ལྟར་བཀའ་
ཕབ། “འཐབ་རྒོད་བྱ་ཕོ་ཡིས་ཁྱིམ་འདི་གར་བསྐྱལ་ཡོང་བའི་དཀའ་སྡུག་ནི་རི་རབ་ལས་
ཀྱང་ལྕི་བར་བརྟེན། ཁྱོད་ཀྱིས་ད་ལྟ་ད་དུང་ཁྱེར་ཡོང་རྒྱུ་ཡིན་ནམ།” ཧོ་སའེ་ཨེར་ཁར་
ཏིའེ་ཨའོ་གཉིས་པས་ཕྱིར་རྩོད་པ་སོགས་ཅི་ཡང་མ་བགྱིས་པར་དེ་བཞིན་བསྒྲུབས་སོང་
སྟེ། ཁོས་འཐབ་རྒོད་བྱ་ཕོ་ཁྱེར་ནས་རང་གི་རྨོ་མོ་པི་ལར་ཐེར་ནེ་ལ་ཡི་སར་གསོ་སྐྱོང་
བྱས། ཕྱི་མར་ཆ་བཞག་ན་སྔ་མ་ཡོང་ཐུབ་ཚེ། ཁོར་ཅི་དགོས་མཐའ་དག་མཁོ་སྤྲོད་བྱེད་
པར་རངས། ཅང་མ་འགོར་བར་ཁོས་ནི་འཐབ་རྒོད་བྱ་ཕོ་ཡི་ཐད་ནས་ཡེ་ཤུའི་ཆོས་འཆད་
མཁན་ཨན་ཏུང་ཉི་ཨའོ་དབྱི་ཧྲ་པེར་གྱིས་བརྒྱུད་གནང་བྱུང་བའི་ཤེས་རབ་དག་མངོན་
པར་བྱེད་ཐུབ་པ་བྱུང་ལ། དེ་ལས་ཐོབ་པའི་སྒོར་མོས་རང་གི་ཁྱིམ་བྱ་གསོ་བའི་ལས་གཞི་
རྒྱ་བསྐྱེད་གཏོང་ཐུབ་པར་མ་ཟད། ཁོའི་སྐྱེས་པ་ཕོ་ཡི་ལུས་བླངས་པར་མཁོ་བ་ཡོད་ཚད་
ཀྱང་ཡིད་བཞིན་སྐོང་ཐུབ་པར་གྱུར། སྐབས་དེ་དག་ཏུ་ཝུའུ་ཨེར་སུའོ་ལས་ཁོ་དང་ཁོའི་
སྤུན་མཆེད་གཉིས་ཀ་དབང་མེད་དུ་ཞིབ་སྡུར་བྱས་པར། རྒྱུས་ལོན་ཆེས་དཀའ་བ་ནི་
བྱིས་པའི་དུས་ནང་མི་གཅིག་དང་དབྱེར་མ་མཆིས་པའི་སྤུན་ཟླ་ཟུང་ལ་མཚོན་ན། ཆེས་
མཐའ་མར་འགྱུར་ནས་འདི་འདྲར་ཁ་ཁར་སོང་བ་རང་ངོ་། །མོས་ཐེ་ཚོམ་ཡུན་རིང་བྱེད་
མི་དགོས་ཏེ། རྒྱུ་མཚན་བགྲང་ན་ཨའོ་ལེ་ལི་ཡ་ནུའོ་གཉིས་པས་ཀྱང་སྒྱིད་ལུག་དང་ཅི་
འདོད་བྱེད་འགྱུར་གྱི་ཚུགས་ཀ་རང་མངོན་པར་བྱས་སོང་། མེར་ཅི་ཡ་ཏེ་སི་ཡི་ཁང་བར་
བཀག་པའི་དུས་ནང་། ཁོ་ནི་གཤིས་ཀ་ཁེར་རྐྱང་དང་སྨྲ་བ་ཤིན་ཏུ་ཉུང་བའི་མི་ཞིག་སྟེ།
གཞོན་ནུའི་དུས་ཀྱི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་དང་ཧ་ཅང་འདྲ། འོན་
ཀྱང་ཉི་ལན་ཏེ་ཡའི་གྲོས་ཆོད་ལ་མིང་རྟགས་མ་བཀོད་པའི་སྔོན་ཏག་ཏག་ཏུ། གློ་བུར་
བའི་དོན་རྐྱེན་ཞིག་གིས་ཁོ་ནི་རང་གི་ཁོར་ཡུག་ལས་སྒོར་བུད་དེ་དངོས་ཡོད་ཀྱི་འཇིག་
རྟེན་ནང་བུད་སོང་། བར་དེར་ཁོ་གཞན་ལ་བྱ་དགའི་འཛིན་ཤོག་ཉོས་ནས་ལག་སྦྲེང་རོལ་
ཆའི་དགའ་རྟགས་ལེན་དུ་འཇུག་པའི་གཞོན་ནུ་མ་ཞིག་དང་འཕྲད། མོས་ནི་བརྩེ་སེམས་
དྲག་ཏུ་ཁོལ་བའི་ཉམས་ཀྱིས་ཁོར་ལག་བརྡ་གཏོང་བ་ཡིན། ཨའོ་ལེ་ལི་ཡ་ནུའོ་གཉིས་
པ་མཚར་སྣང་སྐྱེས་མ་སོང་སྟེ། རྒྱུ་མཚན་ནི་ནམ་རྒྱུན་མི་ཚོས་ཁོ་ནི་ཁོའི་སྤུན་ཟླར་ནོར་
འཁྲུལ་འབྱུང་བཞིན་པས་རེད། བུ་མོ་དེ་ངུ་བ་སོགས་བྱས་ནས་ཁོའི་སེམས་པ་སྙི་རུ་བཅུག་
པ་དང་། ཆེས་མཐའ་མར་ཁོ་ནི་རང་གི་ཁང་བའི་ནང་ཁྲིད་སོང་ལ། ཁོས་ཀྱང་ཐོག་མཐའ་
བར་གསུམ་དུ་མོའི་འཁྲུལ་བ་དེ་ནོར་བཅོས་མ་བྱས། སྟེས་དབང་གིས་འཕྲད་རེབ་དེའི
རྗེས་སུ། མོ་ནི་ཁོར་སྔར་ལས་ཀྱང་དགའ་མོས་བྱུང་བར་བརྟེན། བྱ་དགའི་འཛིན་ཤོག་གི་
ཐད་ནས་སྣོག་བརྒྱབ་སྟེ་ཁོར་ལག་སྦྲེང་རོལ་ཆ་ཞིག་ཐོབ་ཏུ་བཅུག གཟའ་འཁོར་གཉིས་
ཀྱི་རྗེས་སུ། ཨའོ་ལེ་ལི་ཡ་ནུའོ་གཉིས་པས་གཞོན་ནུ་མ་དེས་ཁོ་སྤུན་མཆེད་གཉིས་བརྗེ་
སྤོར་བྱས་ནས་ཉལ་རོགས་སུ་བླངས་ཐོག ཡིད་གཉིས་དཔྱང་ཐག་ཅི་ཡང་མི་འཛིན་
པར་རང་གཉིས་ཀ་མི་གཅིག་ཡིན་པར་བསམ་བཞིན་པ་རྟོགས། དེ་ལྟ་ནའང་ཁོས་དོན་
དངོས་དེའི་རྐུབ་མ་བརྟོལ་བར་ཐབས་བརྒྱ་ཇུས་སྟོང་གིས་མུ་རྒྱུན་སྐྱོང་ཅི་ཐུབ་བྱས་པས།
མེར་ཅི་ཡ་ཏེ་སིའི་ཁང་བའི་ནང་གཏན་ནས་ལོག་མ་བྱུང་། ཕྱི་དྲོའི་དུས་སུ་ཁོ་ལྷས་སྐོར་
ནང་སྡོད་ཅིང་། ཉན་ནས་ཡོང་བའི་བག་ཆགས་ལ་བརྟེན་ཏེ་ལག་སྦྲེང་རོལ་ཆ་རང་སྦྱོང་
བགྱིས་འགྲོ། ཝུའུ་ཨེར་སུའོ་ལས་ཚུལ་དེར་ངོ་རྒོལ་བྱེད། རྒྱུ་མཚན་ནི་བར་སྐབས་དེར་
འདུན་བྱས་ཡོད་ཐོག མོས་མ་གཞི་ནས་ལག་སྦྲེང་རོལ་ཆ་ལ་སྨོད་པ་ཡིན། ལྷག་དོན་དེ་
ནི་གསར་རྒོད་ཧྥོ་ལང་ཞི་སི་ཁོ་ཡི་སློབ་མ་དང་ཡང་སློབ་སོགས་འཁྱམས་པོ་ལྡོམ་པོ་ཚོས་
བཀོལ་སྤྱོད་བགྱིད་པའི་རོལ་ཆས་ཡིན་པར་འདོད་པས་རེད། ཡིན་ནའང་ཨའོ་ལེ་ལི་ཡ་
ནུའོ་གཉིས་པས་ཁ་ཡ་བྱས་མ་སོང་བར་བརྟེན། གཞི་ནས་ལག་སྦྲེང་རོལ་ཆ་དཀྲོལ་བའི་
ཆ་ལ་དབང་འབྱོར་ཏེ། ཕྱིས་སུ་གཉེན་བསྒྲིགས་ནས་བུ་སྐྱེས་པར་མ་ཟད། མ་ཁུང་ཏོ་རུ་
ཆེས་བརྩི་བཀུར་ཐོབ་པའི་སྐྱེས་མཆོག་དག་གི་གྲས་སུ་ཚུད་རག་བར་རང་གི་དགའ་མོས་
དེ་ཡལ་བར་མ་དོར་རོ། །
ཟླ་བ་གཉིས་ལ་ཉེ་བའི་དུས་ཚོད་ནང་། ཁོ་དང་ཁོའི་སྤུན་ཟླ་ཟུང་གིས་བུད་མེད་
གཅིག་ལ་དགའ་མགུ་སྤྱད། ཁོས་རྒྱུན་དུ་སྤུན་ཟླའི་འགྲོ་འདུག་སྤྱོད་གསུམ་ལ་ལྟ་རྟོག་
བྱེད་པར་མ་ཟད། ཁོའི་བཀོད་སྒྲིག་ཀྱང་གཏོར་ཅི་ཐུབ་བྱས། གལ་སྲིད་ཕ་རོལ་པོས་དགོང་
མོ་དེར་ཁོ་གཉིས་ཐུན་མོང་གི་དགའ་རོགས་དེ་འཚོལ་དུ་མི་འགྲོ་བ་གཏན་དུ་ཁེལ་ཚེ། ཁོ་
དེའི་མུར་སོང་ནས་མོར་ཉལ་རོགས་བགྱི་བ་ཡིན། ཉིན་ཞིག་གི་ཞོགས་པར། ཁོས་རང་
ཉིད་ལ་ནད་བྱུང་ཟིན་པ་ཚོར། ཉིན་གཉིས་ཀྱི་རྗེས་སུ། ཁོས་རང་གི་སྤུན་ཟླས་ཁྲུས་ཁང་
གི་ཀ་བར་འཐམས་བསྡད་དེ། ལུས་ཧྲིལ་པོར་རྔུལ་ཆུས་ཁྱབ་ཅིང་། སྐྱོ་གདུང་ཆེན་པོས་
ངུ་བའི་ཚུལ་མཐོང་བ་ལ། དེ་མ་ཐག་དོན་དག་གི་འབྱུང་རྐྱེན་ཅི་ཞིག་ཡིན་པ་གསལ་བོར་
རྟོགས་སོང་། ཁོའི་སྤུན་ཟླས་ཁོར་གསལ་བརྗོད་བྱས་ཟིན་ཏེ། རང་ཉིད་ཀྱིས་བུད་མེད་
དེར་རེག་ནད་ཅེས་གདགས་པའི་ནད་ཡམས་དེ་བསྒོས་པས་ཕྱིར་འཕུད་པ་ཡིན་ཟེར།
ཁོས་ད་དུང་པི་ལར་ཐེར་ནེ་ལས་དེ་སྔོན་ཐབས་བཀོད་འཐེན་ནས་ཁོར་གསོ་བཅོས་བྱས་
མྱོང་སྐད། ཨའོ་ལེ་ལི་ཡ་ནུའོ་གཉིས་པས་གསང་བའི་ངང་དུ་ཚད་མཐོའི་མེང་སོན་གྱི་
གཤེར་ཁུ་ཚ་བོས་བཀྲུས་པའི་ཁར། གཅིན་པ་འབབ་སྨན་ཟེར་བའང་འཐུངས། དེ་ལྟར་
ཟླ་བ་གསུམ་གྱི་མནར་གཅོད་བསྲན་པའི་མཐའ་ལ་ཁོ་གཉིས་སོ་སོར་དྲག་སྐྱེད་བྱུང་།
ཧོ་སའེ་ཨེར་ཁ་ཏིའེ་ཨའོ་གཉིས་པས་མཚམས་དེ་ནས་བཟུང་བུད་མེད་དེ་གཏན་ནས་
བཙལ་མ་མྱོང་ལ། ཨའོ་ལེ་ལི་ཡ་ནུའོ་གཉིས་པ་ནི་མོའི་གུ་ཡངས་ཐོབ་པས། མོ་དང་མཉམ་
པོར་ལྔ་ལམ་དུ་འགྲོ་རག་བར་འཚོ་བ་རོལ།
མོའི་མིང་ལ་ཕེ་ཐེ་ལ.ཁོ་ཐེ་སི་ཟེར། མོ་ནི་དམག་འཁྲུག་ཆེས་ཛ་དྲག་ལྡན་པའི་དུས་
ནང་བྱ་དགའི་འཛིན་ཤོག་འཚོང་བའི་ཞག་གཅིག་མཛའ་གྲོགས་དང་མཉམ་དུ་མ་ཁུང་ཏོ་
རུ་སླེབས། སྐྱེས་པ་དེ་འདས་རྗེས་མོས་ཚོང་དོན་དེའི་རྒྱུན་བསྐྱངས། མོ་ནི་ལོ་ན་གཞོན་ལ་
གཙང་སྦྲར་དགའ་བའི་མི་རྒྱུད་དཀར་ནག་གཉིས་འདྲེས་ཀྱི་བུད་མེད་ཅིག་སྟེ། ཁམ་སེར་
མདོག་ཅན་གྱི་མིག་ཟུང་དེས་མོའི་བཞིན་རས་སུ་མེ་གླིང་གི་གཟིག་དང་འདྲ་བའི་དྲག་
བཙན་དེ་འབུར་དུ་དོད་སྣང་ཡང་། མོའི་ལུས་སྟེང་དུ་ད་དུང་གཏོང་ཕོད་ཆེ་བའི་བསམ་
དཀར་དང་མཛེས་དགུས་ཁྱོགས་པའི་བརྩེ་དུངས་ཀྱི་འགུགས་ཤུགས་ཀྱང་རང་ཆས་སུ་
མངའ། ཝུའུ་ཨེར་སུའོ་ལས་ཧོ་སའེ་ཨེར་ཁ་ཏིའེ་ཨའོ་གཉིས་པ་ནི་འཐབ་རྒོད་བྱ་ཕོ་རྩེ་
མཁན་དུ་གྱུར་ཟིན་པ་དང་། ཨའོ་ལེ་ལི་ཡ་ནུའོ་གཉིས་པ་ཉིད་རང་གི་སེམས་པ་ཤོར་སའི་
མི་ལ་འུར་ཟིང་སྒྲོག་པའི་འདུ་ཚོགས་སུ་ལག་སྦྲེང་རོལ་ཆ་དཀྲོལ་བར་མ་ཁོམ་པར་ཡོད་
ཚུལ་རྟོགས་རྗེས་སུ། མོའི་ཚོར་ཤེས་ནང་རང་ཉིད་ཉོག་ཅིང་འཛིང་སྟེ་སྨྱོ་ལ་ཁད་དུ་ཡོད་
པར་སྙམ། མི་འདི་གཉིས་ཀྱི་ལུས་སྟེང་དུ་ཁྱིམ་རྒྱུད་ཀྱི་མི་འདང་ས་མཐའ་དག་འདུས་
པར་བརྟེན། མཛེས་སྤྱོད་ཀྱི་ཆ་ནི་ཏིལ་ཙམ་ཡང་རྒྱུན་བསྐྱངས་མི་འདུག་གོ །དེ་བས་མོས་
ནི་སུས་ཀྱང་ཨའོ་ལེ་ལི་ཡ་ནུའོ་དང་ཧོ་སའེ.ཨེར་ཁ་ཏིའེ་ཨའོ་ཞེས་པའི་མིང་དེ་འབོད་མི་
ཆོག་ཚུལ་གཏན་ཏུ་ཁེལ། འོན་ཀྱང་ཨའོ་ལེ་ཡ་ནུའོ་གཉིས་པའི་བུ་སྐྱེས་མགོ་དེ་འཇིག་
རྟེན་དཀར་ངོགས་སུ་ཡོང་ཙ་ན། མོས་ནི་ཁོའི་རེ་འདོད་དེར་ངོ་རྒོལ་བྱེད་མ་ནུས།
“ཆོག་གི” ཝུའུ་ཨེར་སུའོ་ལས “ཡིན་ནའང་ཆ་རྐྱེན་ཞིག་ཡོད་དེ། བྱིས་པ་ངས་
སྐྱོང་རྒྱུ་ཡིན” ཞེས་སྨྲས་སོང་།
མོ་ནི་རང་ལོ་བརྒྱ་ལས་བརྒལ་ཞིང་མིག་ཟུང་ལིང་ཏོག་གིས་བསྒྲིབ་ལ་ཉེ་ཡང་། ད་
རུང་ལུས་ཟུངས་ཉམས་པ་མེད་ཐོག གཤིས་ཀ་འགྱུར་མི་འདུག་ལ་ཀླད་པའང་གསལ་
བོར་བདོག དེ་བཞིན་ཀུན་སྤྱོད་ལེགས་ཤོས་ཀྱི་སྐྱེས་མཆོག་ཅིག་སྐྱེད་སྲིང་བྱས་ནས་
ཁྱིམ་རྒྱུད་ཀྱི་མཚན་སྙན་གྲགས་ཕྱོགས་མཐར་སྐྱོང་བར་བྱེད་པ་ལ་སུ་ཡང་མོ་ལས་འོས་
མཚམས་ཤིག་མིན། མི་དེ་ངེས་པར་དམག་འཁྲུག་དང་འཐབ་རྒོད་བྱ་ཕོའི་རོལ་རྩེད། བུད་
མེད་འཕྱོན་མ། སྨྱོན་པའི་ལས་སྦྱོར་སོགས་དང་རྒྱང་བཀྱེད་དགོས་ཏེ། གནོད་འཚེ་འདི་
བཞི་པོ་ནི་ཝུའུ་ཨེར་སུའོ་ལའི་སེམས་སུ་ཁྱིམ་རྒྱུད་ཐུར་ལ་འཇུག་མཁན་གྱི་གཏེ་བོ་ཆེན་
པོར་གྱུར་སྣང་ངོ་། ། “ཁོ་ནི་མ་འོངས་པར་ཡེ་ཤུའི་ཆོས་འཆད་མཁན་དུ་འགྱུར་ངེས་པ་
ཡིན།” མོས་རྣམ་འགྱུར་གཟབ་ནན་ཅན་དེ་སྟོན་ཞོར་ཀུན་ལ་དམ་བཅའ་ཕུལ། “གལ་
སྲིད་དཀོན་མཆོག་གིས་ངའི་ཚེ་ཐག་ཇེ་རིང་དུ་གཏོང་བར་བྱེད་ན། ངས་བུ་མཆོག་འདིས་
ཆོས་རྒྱལ་བྱེད་པའི་རྣམ་པ་རིག་སྲིད།” མི་ཡོད་དོ་ཅོག་སྟེ། ཉལ་ཁང་དུ་འདུག་པ་རྣམས་
མ་ཟད། གཞིས་ཁྱིམ་ཧྲིལ་པོར་ལྷན་འཛོམས་བྱུང་ཟིན་པའི་ཨའོ་ལེ་ལི་ཡ་ནུའོ་གཉིས་
པའི་གྲོགས་པོ་བཟང་ངན་སུ་ཡིན་ཡང་གཏམ་དེ་ཐོས་པས་དབང་མེད་གད་མོ་ཤོར་སོང་།
དམག་འཁྲུག་ནི་ཆེས་མི་སྡུག་པའི་རྗེས་དྲན་དུ་གྱུར་པས་ད་ནི་ཀུན་པོས་བརྗེད་ནས་ཡོད།
འོན་ཀྱང་བར་སྐབས་དེར་ཨ་རག་ཞང་ཕིན་གྱི་དམ་བེ་རེ་རེའི་ཁ་གཅོད་ཕཊ་སྒྲ་དང་
བཅས་ཕྱེ་བར། དེར་གནས་སྐྱེ་བོ་ཚང་མར་གློ་བུར་སྒྱོགས་མདེལ་དང་མེ་མདའི་སྒྲ་ཡིས་
ཁེངས་པའི་འདས་སོང་གི་ཉིན་མོ་དེར་སླར་ཕྱིན་འདྲའི་ཚོར་བ་རྒྱས།
ཆོས་རྒྱལ་གྱི་བདེ་ཐང་ཆེད་དུ་ཆང་ཕོར་གཏུགས་རོགས།” ཨའོ་ལེ་ལི་ཡ་ནུའོ་
གཉིས་པས་སྤྲོ་སེམས་རྒྱས་སླད་དེ་སྐད་སྨྲས།
མགྲོན་པོ་རྣམས་ཀྱིས་མགྲིན་དབྱངས་གཅིག་གིས་མངོན་པར་བསྟོད། མཐུད་ནས་
ཁྱིམ་བདག་གིས་ལག་སྦྲེང་རོལ་ཆ་དཀྲོལ་བ་ན། ཤོག་སྦག་ཀྱང་ཕྱོགས་ཀུན་ནས་བཀད་
སོང་བར། གྲོང་རྡལ་ནང་སྤྲོ་དགའི་རྣམ་པ་མངོན་པའི་རྔ་སྒྲའང་གྲག་མགོ་བརྩམས།
ཞོགས་པར། ཨ་རག་ཞང་ཕིན་གྱིས་བརླན་པར་བཏང་བའི་མགྲོན་པོ་ཚོས་བ་གླང་དྲུག་
བཤས་རྗེས་རྒྱ་སྲང་དུ་ཁྱེར་ནས་མི་རྣམས་ལ་ཅི་འདོད་ལྟར་འཁྱེར་དུ་བཅུག་ཀྱང་། སྐྱེ་
བོ་སུས་ཀྱང་ཚུལ་དེར་མཚར་འཛིན་གྱི་རྣམ་འགྱུར་བསྟན་མ་བྱུང་། དེ་ཡང་ཨའོ་ལེ་
ལི་ཡ་ནུའོ་གཉིས་པས་ཁྱིམ་དོན་མཐའ་དག་ལ་བདག་དོམ་བྱས་མཚམས་ནས་བཟུང་།
འདུ་འཛོམས་དེའི་རིགས་ནི་རྒྱུན་མུར་སྤེལ་གྱིན་འདུག་སྟེ། ཚུལ་དེར་ཆོས་རྒྱལ་ཞིག་
སྐུ་འཁྲུངས་པར་རྟེན་འབྲེལ་ཞུ་བ་ལྟ་བུའི་ལུགས་མཐུན་གྱི་ཁ་གཡོར་ས་ནི་མེད་ཀྱང་
ཆོག་ནས་ཡོད། དུས་ཡུན་ཐུང་བ་ལོ་འགའི་ནང་དུ་ཁོས་འབད་རྩོལ་ཆེན་པོ་མ་བྱས་
ཀྱང་། ལས་དབང་ཁོ་ནར་བརྟེན་པ་སྟེ། སྒོ་ཟོག་གསོས་པ་དེ་དག་གིས་ཕྱི་རབས་པ་བགྲང་
ལས་འདས་པ་བཙའ་བ་སོགས་བརྒྱུད་ནས་འདམ་གཞོང་ཆེ་བའི་ཕྱུག་པོ་རྩེ་གྲ་ཡི་གྲལ་
དུ་ཚུད། ཁོ་ཚང་གི་རྒོད་མས་སྐྱེས་ཐེངས་གཅིག་ལ་རྟེའུ་གསུམ་རེ་དང་། བྱ་མོ་ཚོས་
ཉིན་གཅིག་ལ་སྒོ་ང་རེབ་གཉིས་གཏོང་བ། ཕག་རྣམས་ནི་ཉིན་རེ་ལས་ཀྱང་ཉིན་རེར་
རྒྱགས་པོ་ཆགས་པ་བཅས་སོ། །མི་སུས་ཀྱང་སྐྱེས་ཚུལ་གྱི་ནུས་ཤུགས་མཚར་བོ་དེར་
འགྲེལ་བཤད་རྒྱག་མ་ནུས་པས། འཕྲུལ་ཐབས་ཀྱི་ཁོང་གཏོགས་སུ་བསྡུ་ཅི་ཐུབ་བྱས་
སོང་། “ཁྱོད་ཀྱིས་བསགས་པ་འདི་ཚང་མར་བདག་དོམ་ཡག་པོ་རྒྱག་རོགས།” ཝུའུ་
ཨེར་སུའོ་ལས་རང་གི་རྒྱང་རིང་བའི་འཆར་འགོད་སྟོང་བའི་ཡང་ཚ་དེར “ལས་དབང་
འདིའི་རིགས་ནི་ཚེ་གང་བོར་ཁྱོད་ཀྱི་རྗེས་སུ་འབྲང་མི་སྲིད” ཅེས་ཁ་ཏ་མཛད། ཡིན་
ནའང་ཨའོ་ལེ་ལི་ཡ་ནུའོ་གཉིས་པས་ཁ་ཏ་དེའི་རིགས་ལ་ཁ་ཡ་དེ་འདྲ་མ་བྱས། ཁོས་ནི་
ཨ་རག་ཞང་ཕིན་མང་པོའི་ཁ་ཕྱེ་ནས་གྲོགས་པོ་ཚོར་ཇི་ལྟར་འདོད་པ་བཞིན་འཐུང་དུ་
བཅུག་པ་དེ་སྲིད་དུ། ཁོའི་ཁྱིམ་གྱི་སྒོ་ཟོག་དག་གིས་སྨྱོས་པ་ནང་བཞིན་བེའུ་སོགས་མོད་
པོ་སྐྱེས་པར་གྱུར། འོན་ཀྱང་ཁོ་ནི་སྔར་ལས་ལྷག་པར་ལས་དབང་བཟང་པོ་གང་ཉིད་རང་
གི་སྦྱོར་བ་དང་འབྲེལ་བ་གཏན་ནས་མེད་པར་ཡིད་ཆེས་ཏེ། དེ་དག་ཡོང་ས་གཙོ་བོ་ཕེ་
ཐེ་ལ་ཁོ་ཐེ་སི་ཞེས་པའི་རང་གི་དགའ་རོགས་མ་སྟེ། མོའི་བརྩེ་དུངས་དེར་རང་བྱུང་ལ་
སྐུལ་འགྱུར་གཏོང་བའི་ནུས་ཤུགས་ལྡན་པར་རློམ། ཁོས་གནད་དེ་ནི་རྒྱུ་ནོར་ལོངས་སྤྱོད་
རྒྱས་པའི་ཁུངས་སུ་གཏན་ཁེལ་གསལ་བོར་བྱས་མཚམས་སུ། མོ་ནི་རང་གི་སྒོ་ཟོག་དག་
དང་ཁ་འབྲལ་དུ་མ་བཅུག་ལ། ཕྱིས་ཀྱང་གཉེན་བསྒྲིགས་ཏེ་བུ་སྐྱེས་རྗེས་ཧྥེ་ཨེར་ནན་ཏ་
ཡིད་འཐད་བྱུང་ནས་མོ་དང་མཉམ་པོར་འཚོ་བ་རོལ་ཆོག་པའི་བར་དུའོ། །ཨའོ་ལེ་ལི་ཡ་
ནུའོ་གཉིས་པར་མཚོན་ན་ཡབ་མེས་དག་དང་འདྲ་བར་ལུས་བོངས་ཆེ་ཞིང་སྟོབས་ཀྱིས་
ཁེངས། ཡིན་ཡང་རྒྱུད་དུ་དགའ་བདེར་རོལ་རྩིས་ཀྱི་གསོན་ཤུགས་དང་སུས་ཀྱང་འགོག་
ཐབས་བྲལ་བའི་བརྩེ་ཞེན་གྱི་ཚོར་བ་བདོག་པར། ཚུལ་དེ་ནི་མི་རྒྱུད་སྔོན་མ་ཚོའི་ལུས་
སུ་གཏན་ནས་མེད། ཁོ་ལ་ད་ལྟ་སྒོ་ཟོག་ཡོད་ཚད་པོར་བདག་གཉེར་བྱེད་པའི་དུས་ཚོད་
མི་འདུག་སྟེ། ནམ་རྒྱུན་ཕེ་ཐེ་ལ་ཁོ་ཐེ་སི་ཁྲིད་ནས་ཕྱུགས་སྙོར་ར་བར་འགྲོ་ངེས་ལ། མོ་
དང་མཉམ་དུ་ཆིབས་པར་བརྟེན་ནས་རང་གིར་གཏོགས་པའི་ས་ཁོངས་ཧྲིལ་པོར་སྐོར་
བ་ཞིག་བརྒྱབ་ཙ་ན། ཁོ་ཚང་གི་རྟགས་མངོན་པའི་སྒོ་ཟོག་ཀུན་པོར་ཁོགས་པ་མེད་པར་
བེའུ་སོགས་མང་དུ་སྐྱེས་པའི་ནད་དེ་འགོས་འགྲོ་བ་ཡིན།
ཁོའི་མི་ཚེ་རིང་མོའི་ཁྲོད་ཀྱི་དོན་བཟང་དག་དང་ཆ་འདྲ་བར། རྒྱུ་ནོར་ལོངས་སྤྱོད་
རྒྱ་ཆེན་པོ་འདི་དག་ཀྱང་སྟེས་དབང་གིས་བྱུང་། དམག་འཁྲུག་མཇུག་བསྒྲིལ་ལ་ཉེ་བའི་
བར་དུ། ཕེ་ཐེ་ལ“ཁོ་ཐེ་སིས་ད་རུང་བྱ་དགའི་འཛིན་ཤོག་བཙོངས་པར་བརྟེན་ནས་ཁ་
གསོ་ཐབས་བྱེད་ཀྱིན་འདུག་ལ། ཨའོ་ལེ་ལི་ཡ་ནུའོ་གཉིས་པས་ཀྱང་ཝུའུ་ཨེར་སུའོ་ལའི་
དངུལ་གསོག་སྣོད་ཆས་ལས་སྒོར་མོ་རྐུ་ཅི་ཐུབ་ཀྱིས་འཚོ་ཐབས་བྱེད་ཀྱིན་ཡོད། ཁོ་ཚོ་
ནི་ཡང་ཟོར་ཅན་གྱི་གཞོན་སྐྱེས་ཆ་གཅིག་སྟེ། ཤེས་ཟིན་པ་ཉག་གཅིག་ནི་མཚན་མོ་
རེ་རེར་མཉམ་དུ་ཉལ་བ་དེ་རང་ངོ་། །དེ་ཡང་རྩེ་དགའ་བྱས་མི་ཆོག་པའི་ཉིན་མོར་ཡང་
ཁ་ཡ་མི་བྱེད་པར། མལ་ཁྲིའི་སྟེང་རྩེ་དགར་གཡེངས་ནས་ནམ་བསླངས་འགྲོ། “བུ་མོ་
འདིས་ཁྱོད་མེད་བརླགས་སུ་གཏོང་ངེས་ཅན་རེད།” ཝུའུ་ཨེར་སུའོ་ལས་ཡང་ཚ་ནི་རྨི་
ལམ་ནང་འཁྱམས་པ་བཞིན་ཁྱིམ་ནང་ཡོང་བ་མཐོང་བས། ཁོར་གཏད་ནས་སྐད་ཆེན་
པོས “མོས་ནི་ཁྱོད་གླེན་པར་བཏང་ཚར། ཉིན་གཉིས་མ་འགོར་བར་ཁྱོད་ཀྱི་ཕོ་བའི་
ནང་དུ་སྦལ་བ་སྦྲུམ་པར་འགྱུར་ལ། དེའི་དུས་རང་གིས་རྐེད་པའང་དྲང་བོར་གཏོང་མི་
ནུས” ཞེས་ལུང་བསྟན་བཞིན་དུ་གསུངས། ཧོ་སའེ་ཨེར་ཁ་ཏིའེ་ཨའོ་གཉིས་པས་དུས་
ཡུན་རིང་བོ་ཞིག་འགོར་རྗེས་གཞི་ནས་ཁོས་མིང་གཡར་ནས་རང་གི་ཚབ་བྱེད་བཞིན་
པ་ཤེས་པས། སྤུན་ཟླའི་ཚད་འདས་ཀྱི་དགའ་མོས་དེར་རྒྱུས་ལོན་བྱེད་ཁག་པ་བྱུང་།
ཁོའི་བག་ཆགས་ཀྱི་ཡོལ་ངོས་སུ། ཕེ་ཐེ་ལ“ཁོ་ཐེ་སི་ནི་སྤྱིར་བཏང་གི་བུད་མེད་ཅིག་
ཡིན། མལ་ཁྲིའི་སྒང་དུ་ད་རུང་སྒྱིད་ལུག་གི་རྣམ་པ་མངོན་པས། མི་གཞན་འགུགས་པའི་
ནུས་མཐུ་མེད། ཝུའུ་ཨེར་སུའོ་ལ་ཡི་འབོད་སྐུལ་དང་། སྤུན་མཆེད་ཀྱིས་རྩེད་ཆས་བྱེད་
བཞིན་པའི་ཆ་ཀུན་ལའང་། ཨའོ་ལེ་ལི་ཡ་ནུའོ་གཉིས་པས་སྒྲ་འཛིན་གྱི་སྒོ་འཕྲོད་མོར་
གཏན་པར་མངོན། བར་དེར་ཁོས་སྒྲུབ་འདོད་པ་ཉག་གཅིག་ནི་བྱ་བ་ཞིག་བཙལ་ནས་ཕེ་
ཐེ་ལ“ཁོ་ཐེ་སི་གསོ་བ་རང་ལགས་ཤིང་། ཚ་སྤྲོ་བྱེད་པའི་མཚན་མོ་ཞིག་ལ་མོ་དང་མཉམ་
པོར་འཆི་བ་སྟེ། མོའི་སྟེང་ངམ་འོག་གང་རུང་ནས་འཆི་ཐུབ་ན་སྙམ་པའོ། །དེ་ཡང་ཧྲང་
ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་ཚེ་མཇུག་གི་བདེ་བ་རོལ་བའི་གཡབ་མོ་
རང་བཀག་འགོག་མ་ཐུབ་པར་ལག་ཤེས་བཟོ་ཁང་བསྐྱར་དུ་ཕྱེ་བ་ལ། ཨའོ་ལེ་ལི་ཡ་ནུའོ་
གཉིས་པས་གསེར་ཉ་ཆུང་ཆུང་བཟོ་རྒྱུ་ནི་ཚོང་ལས་ཡག་ཤོས་ཤིག་ཡིན་འདུག་བསམས་
སོང་། ཁོ་ནི་ཚ་གདུག་གིས་ཁྱབ་པའི་ཁང་བ་ཆུང་ངུ་དེའི་ནང་དུས་ཡུན་རིང་བོར་བསྡད་
དེ། ཧྲང་ཞའོ་ཡིས་རྟོག་པ་ཀློང་བརྡོལ་ཆེན་པོའི་རྗེས་སུ་བློ་ཡུལ་ལས་འགོངས་པའི་ངང་
རིང་གིས་ལྕགས་ལེབ་སྲ་མོ་གང་ཞིག་ལག་པའི་ནང་རིམ་བཞིན་གསེར་མདོག་གི་ཉ་
ཁྲབ་ཏུ་གཏོང་བ་མཐོང་དུས། སེམས་ནང་ལས་ཀ་དེ་ནི་ཆེས་ཚེགས་ལྕི་བའི་ངལ་རྩོལ་
རིགས་ཤིག་ཡིན་ལ། དེ་འབྲེལ་དུ་ཁོར་ཆ་བཞག་ན་ཆུ་ཚོད་སྐར་མ་གང་གི་ནང་དུའང་
ཕེ་ཐེ་ལ་ཁོ་ཐེ་སི་མི་དྲན་པ་མེད། དེར་བརྟེན་གཟའ་འཁོར་གསུམ་འགོར་རྗེས་སུ་ཁོ་ནི་
ལག་ཤེས་བཟོ་ཁང་ལས་འཇའ་བཞིན་ཡལ། ཏག་ཏག་སྐབས་དེར་ཕེ་ཐེ་ལ“ཁེ་ཐེ་སིར་གློ་
རྡེག་ཏུ་བྱ་དགའི་འཛིན་ཤོག་བཙོངས་ནས་རི་བོང་གི་རྒྱན་ལེན་འདོད་པའི་བློ་དེ་སྐྱེས།
མོའི་རི་བོང་ནི་བར་མ་ཆད་པར་སྐྱེ་ཞིང་འཚར་ལོངས་བྱུང་སྟེ། ཆེར་སྐྱེད་པའི་མྱུར་ཚད་
བརྗོད་ན་བྱ་དགའི་འཛིན་ཤོག་བཙོངས་མ་ཚར་བའི་སྔོན་དུ་ལག་ཆགས་ནས་ལང་ཚོ་
དར་ལ་བབས། མགོ་བརྩམས་པའི་དུས་ནང་། མི་ལ་མཚར་སྣང་སྟེར་ངེས་ཀྱིས་སྐྱེས་ཚུལ་
དེར་ཨའོ་ལེ་ལི་ཡ་ནུའོ་གཉིས་པས་དེ་འདྲ་ཡིད་འཇོག་བྱས་མ་སོང་། དེ་ལྟར་ཕྱིས་སུ་གྲོང་
རྡལ་ནང་གི་རི་བོང་གི་བྱ་དགའི་འཛིན་ཤོག་ལ་སུན་སྣང་སྐྱེས་པའི་བར་དུ་ལུས། ཉིན་
ཞིག་གི་དགོང་མོར་ཁོས་ཉེ་འགྲམ་གྱི་ལྷས་ར་ནས་འུར་ཟིང་སྒྲོག་པ་ཐོས་བྱུང་། “སེམས་
ཁྲལ་མ་བྱེད།” ཕེ་ཐེ་ལ་ཁོ་ཐེ་སིས “དེ་ནི་རི་བོང་རེད” ཟེར། ཁོ་གཉིས་བར་དེ་ནས་
གཉིད་ལ་མ་ཞུགས། དེ་ལྟར་རི་བོང་གི་བྲེལ་ཟིང་སྒྲོག་པའི་སྒྲ་ལ་ཉན་ནས་མཚན་ཞག་དེ་
ཕར་བསྐྱལ། ནམ་ལངས་རྗེས་སུ་ཨའོ་ལེ་ལི་ཡ་ནུའོ་གཉིས་པས་ཁང་བའི་སྒོ་མ་ཕྱེ་བ་ལ།
ལྷས་ར་ཧྲིལ་པོ་རི་བོང་གིས་ཁེངས་འདུག་པ་དང་། དེ་ཚོ་ཞོགས་པའི་ཉི་ཟེར་གྱི་འོག་ཏུ་
སྔོ་ཀྲིག་གེར་བདོག ཚུལ་དེ་མཐོང་བས་ཕེ་ཐེ་ལ“ཁོ་ཐེ་སི་ནི་བགད་ནས་རྐེད་པ་བསྒུར་
སོང་སྟེ། བཟོད་མི་ཐུབ་པའི་བཟོ་ལྟ་དང་བཅས “འདི་དག་ཡོད་ཚད་མདང་དགོང་སྐྱེས་
པ་རེད” ཅེས་ཀུ་རེ་བརྩེས།
“ངོ་མ་ཡ་མཚན་ཆེ།” ཁོས “ཁྱོད་ཀྱིས་ཅི་ཞིག་ལ་བ་ལང་གསོ་བའི་ཆར་ཚོད་ལྟ་
མི་བྱེད་པ་ཡིན” ཞེས་དྲིས་འོངས།
ཉིན་འགའི་རྗེས་སུ། ལྷས་རའི་ནང་དུ་ས་སྟོང་ཡོད་ཆེད། ཕེ་ཐེ་ལ.ཁོ་ཐེ་སིས་རི་བོང་
ཁྱེར་ཏེ་འདོད་འཇོ་བ་མོ་ཞིག་ལ་བརྗེས། ཟླ་བ་གཉིས་འགོར་རྗེས་འདོད་འཇོ་བ་ཡིས་
བེའུ་མཚེ་མ་གསུམ་བཙས་སོང་། དོན་དག་ནི་འདི་ལྟར་མགོ་བརྩམས་པ་ཡིན། མཚན་
ཞག་གཅིག་གི་རིང་དུ། ཨའོ་ལེ་ལི་ཡ་ནུའོ་གཉིས་པར་ས་ཞིང་དང་ཕྱུགས་ཁྱུ་ཡོད་པར་
གྱུར་པས། ཟོག་ར་དང་ཕག་ཁང་སོགས་ནི་ཕལ་ཆེར་རྒྱ་བསྐྱེད་པའི་དུས་ཚོད་བྲལ་བར་
མངོན། འདི་འདྲའི་བློ་ཡུལ་ལས་འགོངས་པའི་འཕེལ་རྒྱས་ཀྱིས་ཁོ་རང་ཉིད་ཀྱང་དགའ་
ནས་དགོད་དགོས་བྱུང་བར། ཁོས་ནི་འདོ་ཟུངས་བྲལ་བའི་རྣམ་པ་ཡིས་ནང་སེམས་ཀྱི
སྤྲོ་བ་ཕྱིར་ཕུད་པར་བྱས། “ལམ་ཕྱེ་ཞིག བ་མོ་དག ཚེ་སྲོག་ནི་ཐུང་བ་ལ་ཨང་།” ཁོས་
དེ་ལྟར་འུར་བརྒྱབ་སོང་། ཝུའུ་ཨེར་སའོ་ལ་ནི་ཁོས་དོན་ངོ་མར་ཅི་ཞིག་སྒྲུབ་པའི་ཆར་
སེམས་མི་བདེ་བ་བྱུང་ལ། སྒོ་ཟོག་དེ་རྣམས་ཁོས་མ་བྱིན་ལེན་བགྱིས་པ་སྟེ། ཁོ་ནི་ད་ལྟར་
ཟོག་རྐུན་ཞིག་ཏུ་གྱུར་ཟིན་པ་མ་ཡིན་ནམ་སྙམ། ཁོས་ཨ་རག་ཞང་ཕིན་གྱི་ཁ་ཕྱེ་བ་ནི་མི་
གཞན་ཚོའི་མགོར་གཅོལ་ཏེ་དགའ་སྐྱིད་སྙེག་ཚུལ་ཁོ་ན་ལགས་པ་མཐོང་ཐེངས་རེར།
མོས་ནི་ཁོས་ཆུད་པར་འཛའ་བའི་ཆར་སྐད་ཆེན་པོས་སྡིགས་མོ་བྱེད་དགོས་པར་གྱུར།
ཚུལ་དེར་ཁོ་སུན་གཙེར་ཆེན་པོ་བྱུང་ཙ་ན། ཉིན་ཞིག་གི་ནངས་མོར་དྲན་འཆར་ལ་
གཤོག་རྩལ་རྒྱས་པར། སྒོར་མོ་ཤོག་སྒམ་གང་བླངས་ཐོག སྦྱར་ཆུ་ཟོ་བ་གང་དང་སྤུ་ཤད་
ཅིག་ལག་ཏུ་ཐོགས་རྗེས། ངག་ནས་སྐྱེས་མཆོག་ཧྥོ་ལང་ཞི་སི་ཁོ་ཡི་གླུ་དབྱངས་རྙིང་བ་དེ་
གྱེར་ཞོར། ཁྱིམ་གྱི་ཕྱི་ནང་དང་སྟེང་འོག་ཀུན་པོར་པི་སུའོ་གཅིག་ཅན་གྱི་ཤོག་སྒོར་སྦྱར་
སོང་། དེ་ཡང་རང་འགུལ་རྣོ་སྦྲེང་བསྐྱལ་ཡོང་སྐབས་ཀ་རག་གི་རྩི་བྱུགས་ཟིན་པའི་
གཞིས་ཀ་རྙིང་བ་དེ། ད་ནི་ཁ་ཆེའི་ལྷ་ཁང་དང་ཆ་འདྲ་བོར་བསྒྱུར་འདུག ཁྱིམ་མི་ཚང་
མ་ཟིང་ལོང་དུ་བཏང་བར་མ་ཟད། ཝུའུ་ཨེར་སུའོ་ལ་ཡང་དངངས་ཏེ་ངོ་མདོག་འགྱུར་
བ་ལ། གྲོང་རྡལ་གྱི་མི་ཚོ་ཡང་སྲང་ལམ་དུ་བཙངས་ཡོང་སྟེ་སྔར་མེད་ཀྱི་སྦྱོར་བ་ཆེན་པོ་
དེར་ལྟད་མོ་ལྟ་བར་བྱེད། དེའི་དུས་ཨའོ་ལེ་ལི་ཡ་ནུའོ་གཉིས་པས་ནང་ངོས་ལས་གཞན་
ཐབ་ཚང་ཡོངས་རྫོགས་སུ་ཡང་སྦྱར་ཚར་ནས་ཡོད་ཅིང་། ཁྲུས་ཁང་དང་ཉལ་ཁང་སོགས་
ཀྱང་ལུས་སུ་བཅུག་མེད་པ་ལ། ཆེས་མཐའ་མར་ལྷག་ལུས་བྱུང་བའི་སྒོར་མོ་མཐའ་དག་
ལྷས་རའི་ནང་གཏོར་སོང་ངོ་།
‘བཟང་འདུག” ཁོས་མཐའ་མཇུག་དེར “ངའི་རེ་བ་ནི་ཁྱིམ་ཚང་འདི་གར་
ད་ནས་བཟུང་མི་སུས་ཀྱང་ང་ལ་སྒོར་མོའི་དོན་དེ་མི་གླེང་རྒྱུ་རང་ཡིན” ཞེས་ཁྱབ་
བསྒྲགས་བྱས།
དངོས་གནས་དེ་ལྟར་ཡིན་པས། ཝུའུ་ཨེར་སུའོ་ལས་མི་ཚོར་བཀའ་ཕབ་སྟེ་རྩིག་
ངོས་ཀྱི་ཤོག་སྒོར་ཀ་རག་དང་བཅས་པ་ལེབ་མོ་ལེབ་མོ་བྱས་ནས་དགོག་ཏུ་བཅུག་འཕྲལ།
ཁང་བའི་ནང་ཧྲིལ་པོར་ཡང་བསྐྱར་དཀར་རྩི་བྱུགས་པར་མཛད། “དཀོན་མཆོག་
ཡ།” མོས་རེ་ཞུ་ཡི་ཟོལ་དུ “ངེད་ཅག་ནི་ཆེས་ཐོག་མར་གྲོང་སྡེ་སྐྲུན་དུས་དང་འདྲ་བར་
དབུལ་པོར་གཏོང་རོགས། དེ་ལྟ་མིན་ཚེ་སྐྱེ་བ་ཕྱི་མར་ཁྱེད་ཀྱིས་འདི་འདྲའི་ཆུད་ཟོས་ལ་
གཞི་བཅོལ་ནས་ང་ཚོར་ཆད་པ་གཅོད་ཚུལ་ལས་གཡོལ་ག་ལ་ནུས” ཟེར། མོའི་རེ་ཞུ་
ནི་རྣམ་པར་དག་པ་ཡིན་ནའང་། མཇུག་འབྲས་དེ་མོའི་རེ་སྒུག་ལས་རྒྱབ་ཏུ་ཕྱོགས་སོང་།
དེར་ཤོག་སྒོར་འགོག་མཁན་བཟོ་པ་ཞིག་གིས་སེམས་ཆུང་མ་བྱས་པས། དམག་འཁྲུག་
མཇུག་སྒྲིལ་ཁར་གཞན་གྱིས་ཁྱིམ་འདིར་བཅོལ་བའི་རྒྱུ་ཅུ་གང་ལས་བྱས་པའི་ཡུའེ་སེ་
མཆོག་གི་བརྐོས་བརྙན་དེ་ཐང་དུ་བསྒྱེལ་ཙ་ན། ཁོག་སྟོང་ཡིན་པའི་དངོས་པོ་རང་ཐོར་
ཞིག་ལ་སོང་། དེའི་ཁོག་ཀུན་པོ་ནི་གསེར་སྒོར་གྱིས་གང་ནས་འདུག མི་མང་པོས་སྐྱེ་
བོ་ཞིག་གི་བོངས་ཚད་དང་འདྲ་བའི་བརྐོས་བརྙན་འདི་སུས་བསྐྱལ་ཡོང་བ་ཆ་མ་འཚལ་
བར་ཡུད་ཙམ་ལ་ལུས། “དེ་ནི་མི་གསུམ་གྱིས་བསྐྱལ་ཡོང་བ་རེད།” ཨ་མཱ་ལན་ཏས་
འགྲེལ་བཤད་ཀྱི་ཚུལ་དུ “དེ་དག་གིས་ང་ཚོར་ཆར་འབབ་དུས་ཚིགས་ཡལ་རག་བར་
ཉར་ཚགས་གནང་རོགས་ཞུ་ཟེར་བར། ངས་ཁོ་ཚོར་འདི་གར་ཞོགས་དང་། སུས་ཀྱང་
རྡེག་པ་སོགས་བྱས་མི་འགྲོ་ཞེས་སྨྲས་པ་ལ། དེ་དག་གིས་ཀྱང་སེམས་ཆུང་ནེམ་ཆུང་ཅི་
ཐུབ་ངང་དངོས་པོ་དེ་འདི་གར་བཞག་པར། ད་ལྟའི་བར་གནས་འདིར་ལུས་སོང་སྟེ། མི་སུ་
ཡང་ཕྱིར་ཡོང་ནས་མ་ཁྱེར་བ་རེད” ཅེས་ཞིབ་བུར་བརྗོད་བྱུང་། ཉེ་བའི་དུས་ཚོད་འདི་
དག་གི་རིང་། ཝུའུ་ཨེར་སུའོ་ལས་བརྐོས་བརྙན་གྱི་མདུན་དུ་པྲ་ཚིལ་བསྒྲོན་རྗེས། པུས་
འི་ལྷ་ང་སར་བཙུགས་ནས་དད་གུས་བྱེད་ཀྱིན་ཡོད། མོས་དད་གུས་བྱ་སའི་ཡུལ་དེ་ནི་
སློབ་མ་དམ་པ་ཞིག་གི་སྐུ་མིན་པར། ཕལ་ཆེར་སྤྱི་རྒྱ200ལ་ཉེ་བའི་གསེར་སེར་པོ་ཡིན་
པ་སེམས་ཀྱི་དགུ་ལའང་མ་ཤར། ཡང་རང་གིས་མ་ཤེས་པར་ཆོས་དང་འགལ་བའི་བྱ་
སྤྱོད་སྤེལ་བའི་ཆ་དག་དྲན་པའི་མོད་ལ་སྡུག་བསྔལ་ལྡབ་ཀྱིས་འཕར། དེར་བརྟེན་མོས་
རི་འབུར་ཆུང་བ་ལྟར་མངོན་ཞིང་བརྗིད་ཀྱིས་ཁྱོགས་པའི་གསེར་སྒོར་དང་དེར་གཏད་
ནས་མཆིལ་མ་ཞིག་བཏབ་རྗེས། དེ་དག་ཡོད་ཚད་རས་མཐུག་པོའི་ཁུག་མ་གསུམ་གྱི་ནང་
བཅུག་འཕྲལ། གསང་བ་ལྐོག་གྱུར་གྱི་གནས་ཤིག་ཏུ་སྦས་པ་དང་། མི་ཆ་མེད་དེ་གསུམ་པོ་
དུས་ནམ་ཞིག་གི་ཚེ་ན་དོམ་འདེད་དུ་ཡོང་བར་ངང་སྒུག་བྱས། དུས་ཡུན་རིང་བོ་འགོར་
རྗེས་ཏེ། མོ་ནི་འགྲོ་སྡོད་ཁག་པའི་རྒ་བའི་དུས་ཀྱི་སྐབས་དག་ཏུའང་། ནམ་རྒྱུན་ཁྱིམ་འདི་
གར་ཡོང་བཞིན་པའི་འགྲུལ་ཚོགས་ཀྱི་གྲས་སུ་ཞུགས་ནས་ཁ་བརྡ་གློད་ལ་རངས་པར་
མ་ཟད། དེ་ཚོས་དམག་འཁྲུག་གི་དུས་སྐབས་ནང་ཡུའེ་སེ་མཆོག་གི་བརྐོས་བརྙན་ཞིག་
བཅོལ་ཡོད་མེད་དང་། ཆར་འབབ་དུས་ཚིགས་ཡོལ་རྗེས་ལེན་དུ་ཡོང་མིན་བཅས་འདྲི་
བར་བྱེད་དོ། །
དོན་དག་འདིའི་རིགས་ཀྱིས་ཝུའུ་ཨེར་སུའོ་ལར་སུན་གཙེར་ཆེན་པོ་བཟོ་སྲིད་ཀྱང་།
དུས་སྐབས་དེའི་ནང་དུ་དོན་དེ་འདྲ་བར་མ་ཆད་པར་འབྱུང་གིན་ཡོད། མ་ཁུང་ཏོ་ནི་ངོ་
མཚར་བའི་རྫོགས་ལྡན་དུས་སྐབས་ཀྱི་རྣམ་པ་ལྟ་བུའི་ནང་འབྱམས་ནས་བདོག འདམ་
བག་དང་འདམ་རྩྭ་ཡིས་བཀབ་པའི་ཁང་བ་ཀུན་པོ། ད་ནི་རྒྱུ་ཤིང་ལས་བྱས་པའི་སྒེའུ་
ཁུང་རྩིབ་ལག་མ་དང་། ས་ངོས་སུ་ཨར་འདམ་དང་རྩིག་པ་རྡོ་ཡིས་གྲུབ་པའི་བཟོ་སྐྲུན་
གྱིས་ཚབ་བྱས་ཟིན། ཕྱི་མར་ཆ་བཞག་ན་ཉིན་གུང་རྗེས་ཀྱི་ཆུ་ཚོད་གཉིས་པའི་སྟེང་
གི་མིའི་དབུགས་རྒྱུན་གཅོད་ལ་ཁད་བྱེད་པའི་ཚ་གདུག་དེ་ཕྱིར་སྐྲོད་གཏོང་བའི་ཆར་
ཤིན་ཏུ་སྨན། ཧོ་སའེ་ཨེར་ཁ་ཏིའེ་ཨའོ“པུའུ་ཨེན་ཏིའེ་ཡའི་དུས་སྐབས་ཀྱི་གྲོང་ཚོ་རྙིང་
བའི་རྗེས་ཤུལ་རོབ་ཙམ་ལུས་འདུག་པ་ནི། ས་རྡུལ་གྱིས་ཀུན་ནས་གཡོགས་པའི་པ་དན་
ཁམ་སྡོང་ཁོ་ན་ཡིན་ཏེ། དེ་དག་གིས་ད་གཟོད་ཆེས་མི་ལེགས་པའི་ཁོར་ཡུག་རང་ལ་
བཟོད་བསྲན་སྒོམ་ནས་འདུག་པ་རེད། ཡིན་ཡང་དྭངས་གསལ་ཆུ་ཞབས་སུ་མངོན་པའི་
གདོད་མའི་དུས་ཀྱི་ཕ་བོང་ཡོད་དོ་ཅོག་ནི། ཧོ་སའེ་ཨེར་ཁ་ཏིའེ་ཨའོ་གཉིས་པའི་ཐོ་
བ་ཡུ་རིང་གི་སྨྱོ་རྡུང་ལས་ཐལ་བའི་རྡུལ་དུ་གྱུར་སོང་སྟེ། འདི་ལྟར་བྱེད་དོན་ནི་གཙང་
ཆུ་བཞུར་ཡུལ་གང་དེ་གཙང་སེལ་མཛད་ནས་གྲུ་གཏོང་སའི་ལམ་ཕྱེ་འདོད་པ་རང་
ངོ་། །ཚུལ་དེ་ཉིད་སྨྱོ་ཧམ་གྱི་རྨི་ལམ་ནང་གི་འདོད་ཚུལ་ཞིག་ཡིན་པར། ཐོག་མའི་དུས་
ནང་གི་ཁོའི་ཨ་ཕའི་སྤོ་བོའི་རྟོག་པ་རྒྱ་ཆེན་པོ་ལས་མི་དམན་པ་རེད། རྒྱུ་མཚན་དྲངས་
ན་ཆུ་ཞབས་རྡོ་བས་ཁེངས་ཤིང་བཞུར་འགྲོས་ལ་ཉེན་ཁས་ཁྱབ་པའི་ཆུ་བོས། མ་ཁུང་ཏོ་
ནས་རྒྱ་མཚོར་འགྲོ་བར་ནི་ལག་རྡུམ་བྲག་ལ་འཛེགས་པའི་དཔེ་རུ་བཏང་འདུག ཡིན་
ནའང་ཧོ་སའེ་ཨེར་ཁ་ཏིའེ་ཨའོ་གཉིས་པར་མིའི་བློ་ཡུལ་ལས་འགོངས་པའི་ཁྲག་རྩ་དྲག་
ཏུ་ཁོལ་བྱུང་བས། ཨུ་ཚུགས་ཆེན་པོས་འཆར་གཞི་དེ་ལག་ལེན་དུ་བསྟར་རྩིས་བྱས། དུས་
སྐབས་དེ་སླེབས་པའི་བར་དུ། ཁོས་ནི་རྟོག་པ་འཕྲོ་བའི་ནུས་ཤུགས་གང་ཡང་མངོན་དུ་
བཅུག་མ་མྱོང་། ཕེ་ཐེ་ལ“ཁོ་ཐེ་སིར་ཞག་གཅིག་ཉལ་རོགས་བྱས་པ་ཕུད། ཁོར་ཆ་བཞག་
ན་བུད་མེད་སུ་དང་གང་ལའང་འབྲེལ་བ་མ་བཟུང་བར་མངོན། དེ་བས་ཝུའུ་ཨེར་སུའོ་
ལས་ཀྱང་ཁོ་ནི་ཁྱིམ་རྒྱུད་ཧྲིལ་པོའི་ནང་གི་ཆེས་འཇོན་ཐང་མེད་པའི་བུ་དང་ཚ་བོའི་
ཡང་མཐར་བཞག་སྣང་སྟེ། ཚོར་ངོགས་སུ་ཁོ་ནི་ཅང་ལའང་མི་འཇོན་པས་ན། འཐབ་
རྒོད་བྱ་ཕོ་འགྲན་པའི་ར་བ་ཡང་གཞན་ལས་ཁྱད་འཕགས་ཤིག་ཏུ་གཏོང་མ་ཐུབ། བར་
སྐབས་དེའི་ནང་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་ཁོར་རྒྱ་མཚོ་དང་སྤྱི་
ལེ་ཉི་ཤུའི་བར་ཆོད་པའི་གནས་དེར་སི་ཕེན་གྱི་གཡོར་གྲུ་ཆེན་པོ་ཞིག་བསྡད་ཡོད་ཚུལ་
བསྙད་ཅིང་། ཁོས་ད་དུང་དམག་འཁྲུག་གི་དུས་ནང་བསྲེགས་ཟིན་པའི་གྲུ་དེའི་ཤུལ་རོ་
དངོས་སུ་མཐོང་བའི་སྐོར་ཡང་བརྗོད། བཤད་ཚུལ་དེ་ནི་དུས་ཡུན་རིང་བོའི་ནང་མི་མང་
པོ་ཞིག་གིས་ཁུངས་ལུང་མེད་པའི་ལྷ་སྒྲུང་དུ་ལྟ་བར་བྱེད་ཀྱང་། ཧོ་སའེ་ཨེར་ཁ་ཏིའེ་ཨའོ་
ཡིས་ཉན་རྗེས་བློ་ཡི་སྒོ་འཕར་ཡངས་པོར་ཕྱེ་སོང་། ཁོས་འཐབ་རྒོད་བྱ་ཕོ་མཐའ་དག་
བཙོངས་རྗེས་སུ་ལས་མི་བསྡུས་ལ། ཡོ་བྱད་སྣ་ཚོགས་ཉོས་འཕྲལ་རྡོ་བ་གཅོག་པ་དང་།
གྲམ་གཞུང་རྐོ་བ། བྲག་རྡོ་གཏོར་བ། རྦབ་ཆུ་སྙོམས་པ་བཅས་ཀྱི་ལས་གཞི་རྒྱ་ཆེན་པོ་
དེའི་མགོ་བརྩམས། “འདི་དག་ནི་ང་ལ་ཆ་རྒྱུས་ཞིབ་མོ་ཡོད།” ཝུའུ་ཨེར་སུའོ་ལས་
སྐད་ཆེན་པོས “དུས་ཚོད་ནི་ཕྱིར་ལྡོག་གིས་འཁོར་བྱུང་བས། ང་ཚོ་ཡང་བསྐྱར་སྔོན་
གྱི་དུས་སུ་སླེབས་སོང” ཟེར། གཙང་གཞུང་དེར་གྲུ་བསྐྱོད་ཐུབ་ལ་ཉེ་དུས་ཤིག་ཏུ། ཧོ་
སའེ་ཨེར་ཁ་ཏིའེ་ཨའོ་གཉིས་པས་སྤུན་མཆེད་ལ་རང་གི་འཆར་གཞི་དེ་ཞིབ་གསལ་ངང་
སྤྲོས་བརྗོད་བྱས་སོང་བར། ཨའོ་ལེ་ལི་ཡ་ནུའོ་གཉིས་པས་ཀྱང་ཁོར་ཅུང་མ་འདང་བའི་
མ་དངུལ་དེ་མཁོ་འདོན་བྱས་བྱུང་། མཐུད་དེ་ཁོ་ནི་དུས་ཡུན་རིང་བོ་ཞིག་ལ་གར་སོང་ཆ
མེད་དུ་གྱུར། མི་རྣམས་ཀྱིས་ཁོས་གྲུ་ཉོ་བའི་འཆར་གཞི་ནི་སྤུན་ཟླའི་རྒྱུ་ནོར་གཡོ་ལེན་
བྱེད་ཐབས་ཡིན་ཚུལ་གྱི་གླེང་ཕྱོགས་བཟོ་བཞིན་པའི་སྒང་ལ། ཁྱད་མཚར་གྱི་གྲུ་བོ་ཆེ་
ཞིག་གྲོང་རྡལ་ཕྱོགས་སུ་ཡོང་བའི་འཕྲིན་གསར་འབྱོར། ཧོ་སའེ་ཨེར་ཁ་ཏིའེ་ཨའོ་པུའུ་
ཟིན་པའི་མ་ཁུང་ཏོ་ཡི་སྡོད་དམངས་ཡོད་དོ་ཅོག་ནི། སྔ་གཞུག་རྩོད་ཞོར་གཙང་འགྲམ་དུ་
ཨེན་ཏིའེ་ཡའི་གནའ་དང་མའི་རླབས་ཆེན་གྱི་མཛད་རྗེས་བརྗེད་ངས་ཀྱི་རླུང་ལ་བསྐུར་
ཕྱོགས་ནས་ཡིད་མི་ཆེས་པའི་མིག་འོད་ཀྱིས་ཆེས་ཐོག་མ་ཡིན་ལ་མཐའ་མར་ཡང་
གཏོགས་ཤིང་། གྲོང་རྡལ་འདིར་ཡོང་བའི་གྲུ་དེར་ལྟ་བར་བྱེད། དེ་ནི་སྡོང་བོའི་ཡལ་ག་
མང་པོ་བསྒྲིགས་ནས་གྲུབ་པའི་ཤིང་གྲུ་ཞིག་སྟེ། གཙང་འགྲམ་དུ་མངོན་པའི་སྐྱེས་པ་ཉི་
ཤུས་རྩིད་ཐག་ལ་བརྟེན་ནས་དྲུད་ཡོང་བཞིན་འདུག ཧོ་སའེ་ཨེར་ཁ་ཏིའེ་ཨའོ་གཉིས་
པ་ནི་གྲུ་མགོ་རུ་འགྲེང་ནས་བསྡད་ཡོད་ལ། མིག་ཟུང་དུ་འདོད་བློ་ཡོངས་ཚིམས་ཀྱི་གཟི་
འོད་འཁྱུག་བཞིན་ཏེ། དཀའ་སྡུག་ཆེ་བའི་ལས་ཀ་འདིར་མཛུབ་སྟོན་བྱེད་ཀྱིན་གདའ། ཁོ་
དང་མཉམ་པོར་ཡོང་མཁན་ལ་ད་དུང་བརྩེ་བ་འབུམ་གྱིས་ཕྱུག་པའི་མཛེས་མ་ཁྱུ་ཞིག་
བདོག་ཙ་ན། མོ་ཚོས་ལག་ཏུ་མདངས་རབ་བཀྲ་བའི་ཉི་གདུགས་ཐོགས་ནས་ཚ་གདུག་
ཆེ་བའི་ཉི་འོད་འགོག་པར་བྱེད་ལ། ཕྲག་པར་མཛེས་ཤིང་ཐགས་བབ་ཞིབ་པའི་དར་གོས་
དང་ཕྲག་ཁེབས་དཔྱངས་པ་དང་། བཞིན་དུ་ཚོན་མདོག་སྣ་ཚོགས་ཀྱི་སྐག་ཚོས་བྱུགས་
ཤིང་། སྐྲ་ལོའི་གསེབ་ཏུ་མེ་ཏོག་གསར་བ་གསབ་པར་མ་ཟད། དཔུང་བར་གསེར་གདུབ་
དང་སོ་བར་རྡོ་རྗེ་ཕ་ལམ་གྱིས་བརྒྱན་ནས་ཡོད། སྡོང་བོའི་ཡལ་ག་བསྒྲིགས་ནས་གྲུབ་
པའི་ཤིང་གྲུ་འདི་ནི་ཧོ་སའེ་ཨེར་ཁ་ཏིའེ་ཨའོ་གཉིས་པས་ཁ་ལོ་བསྒྱུར་ནས་མ་ཁུང་ཏོ་རུ་
ཡོང་བའི་གྲུ་གཅིག་པུ་ཡིན་པར། ཁོས་དོན་འདིའི་ཐད་ཕམ་ཁ་བྱུང་ཟིན་པ་རྩ་བ་ནས་
ཁས་མི་ལེན་པའི་སྟེང་ལ། ད་དུང་རང་གི་གྲུབ་འབྲས་དེ་ནི་བློ་སྤོབས་ཀྱི་རྒྱལ་ཁ་ཞིག་ཏུ་
བསམ་བཞིན་མཆི། ཁོས་ཞིབ་མོར་བྲིས་པའི་སྒོར་མོ་གཏོང་ལེན་གྱི་ཐོ་ཡིག་སྤུན་མཆེད་
ལ་བྱིན་རྗེས་སུ། གང་མྱུར་ངང་འཐབ་རྒོད་བྱ་ཕོར་འགྲོགས་པའི་འཚོ་བ་དེའི་རུམ་ཁོང་
དུ་ལྡོག ལས་བསམ་སར་མ་སོང་བའི་ཉེན་བརྒྱུད་འདིའི་ཤུལ་བཞག་ཉག་གཅིག་ནི། ཧྥ་
རན་སེ་ནས་ཡོང་བའི་མཛེས་མ་དེ་རྣམས་ཀྱིས་ཁྱེར་ཡོང་བའི་རླབས་རྒྱུན་གསར་བ་རང་
སྟེ། མོ་ཚོའི་རྩལ་ཐབས་རྩེ་གྲ་ཡིས་སྲོལ་རྒྱུན་གྱི་འདོད་སྤྱོད་སྔོན་མ་དག་ནི་རྩ་བ་ནས་
བསྒྱུར་བཅོས་བྱུང་བ་དང་། དེ་ཚོས་སྤྱི་ཚོགས་ཕན་བདེ་ཕྱོགས་སུ་བཞག་པའི་གྲུབ་འབྲས་
ཀྱིས་དུས་ལས་བརྒལ་ཟིན་པའི་ཁ་ཐ་ལི་ནུའོ་ཡི་ཚོང་ཁང་གཞུག་ཏུ་རབ་ཅིག་བསྐྱུར་
སོང་བ་ལ། སྲང་ལམ་ཧྲིལ་པོ་ཚོང་ར་ཞིག་ཏུ་གྱུར་ཅིང་། དེའི་ནང་འཇར་པན་གྱི་ཁྱད་
ཆོས་ལྡན་པའི་ལྒང་ཞུ་ཡི་གློག་གཟུགས་ཡམ་ཡོམ་གཡོ་བར་མ་ཟད། ལག་སྦྲེང་རོལ་ཆའི་
སྒྲ་དབྱངས་ལའང་སྐྱོ་བའི་རང་མདངས་མངོན། མོ་ཚོས་བསླངས་པའི་ཚ་སྤྲོ་དུས་ཆེན་ལ་
མཚོན་ན། མ་ཁུང་ཏོ་ནི་ཉིན་གསུམ་རིང་སྨྱོ་ཧམ་གྱི་ཀློང་དུ་བསྐྱལ། དེ་ལས་བྱུང་བའི་སྣ་
གཅིག་ཅིང་རྒྱུན་རིང་བའི་གྲུབ་འབྲས་རེ་གླེང་དགོས་ཚེ། དེ་ནི་ཨའོ་ལེ་ལི་ཡ་ནུའོ་གཉིས་
པར་ཧྥེ་ཨེར་ནན་ཏ་ཏེར་ཁ་ཕི་ཨའོ་ངོ་ཤེས་པའི་གོ་སྐབས་ཉིད་ཐོབ་པ་རང་ངོ་།
མཛེས་མ་ལེ་མེ་ཏའེ་སི་ནི་ཚ་སྤྲོ་དུས་ཆེན་གྱི་རྒྱལ་མོར་བསྐོས་སོང་། ཝུའུ་ཨེར་
སུའོ་ལར་ཆ་བཞག་ནའང་ཡང་ཚ་མོའི་བླ་འདར་དུ་འཇུག་པའི་མཛེས་ཆ་དེར་སེམས་
ཁྲལ་བྱས་ཀྱང་། མོ་རྒྱལ་མོར་བདམས་ཐོན་བྱུང་བའི་ཐད་བཀག་འགོག་ཇི་ལྟར་བྱས་ཀྱང་
བསམ་ཐོག་ལ་རྟ་མ་རྒྱུགས། སྔོན་ཆད་ཝུའུ་ཨེར་སུའོ་ལས་མོ་སྒོའི་ཕྱིར་འགྲོ་བ་གཏན་
འགོག་བྱེད་ཀྱིན་འདུག་སྟེ། ཨ་མཱ་ལན་ཏ་མཆོད་འབུལ་ལ་བལྟ་རུ་འགྲོ་སྐབས་ད་གཟོད་
གོ་སྐབས་རེ་སྟེར་བ་ཡིན། ཡིན་ནའང་མོས་ནི་ངེས་པར་བཞིན་རས་མགོ་དཀྲིས་ནག་པོ་
ཞིག་གིས་བསྒྲིབ་དགོས། སེམས་ནང་དད་པ་བརྟན་པོ་དེ་འདྲ་མེད་པའི་སྟག་ཤར་སྐོར་ཞིག
དང་། ཡང་ཁ་ཐ་ལི་ནུའོ་ཡི་ཚོང་ཁང་དུ་ཡེ་ཤུའི་ཆོས་འཆད་མཁན་དུ་བརྫུས་ནས་ལྷ་ལ་
ཕོག་ཐུག་གཏོང་བའི་སྐྱེས་པ་སུ་ཡིན་ཡང་། འཚང་ག་ཤིག་ཤིག་ངང་ཆོས་ཁང་དུ་འགྲོ་དོན་
ཉག་གཅིག་ནི། མཛེས་མ་ལེ་མེ་ཏའེ་སིའི་བཞིན་རས་ལ་བལྟ་འདོད་རང་སྟེ། ལན་གཅིག་
བལྟས་པས་ཀྱང་ཆོག་གོ །དེ་ལྟར་མོ་མཛེས་མ་ཡིན་པའི་གཏམ་ནི་མི་རྣམས་ཀྱི་མཚར་
བློ་དང་སྦྲགས་ཏེ་འདམ་གཞོང་ཆེ་བའི་ས་ཁོངས་ཧྲིལ་པོར་ཁྱབ་པར་གྱུར། ཁོ་ཚོས་དུས་
ཡུན་རིང་བོར་བསྒུགས་མཐར་གཞི་ནས་བསམ་ཐོག་ལ་རྟ་རྒྱུགས་མཁན་བྱུང་ལ། དོན་
དངོས་སུ་གོ་སྐབས་དེ་འཐོབ་མ་ཐུབ་པའི་མི་ནི་ངེས་དོན་གྱི་ལས་ཅན་དུ་སྨྲ། རྒྱུ་མཚན་ནི་
མཛེས་མ་མཐོང་བའི་མི་མང་ཤོས་ལ་མཚོན་ན་ཚེ་གང་བོར་གཉིད་བདེ་མོ་ཡོང་མི་ངེས་
པས་སོ། །མོའི་བཞིན་རས་བསྟན་དུ་འཇུག་པའི་སྐྱེས་པ་སྟེ། ཕྱི་ནས་འདི་གར་ཡོང་མཁན་
དེར་ཆ་བཞག་ན་རང་བཀུར་གྱི་བློ་ནི་འཇའ་རིས་ལྟར་ཡལ་ནས། རང་སྨད་རང་འཕྱ་
ཡི་འདམ་རྫབ་ཏུ་བྱིང་ངེས་ཤིང་། ལོ་དུ་མའི་རྗེས་སུ་གཏུན་ཤིང་སྔས་སུ་བྱས་ཏེ། མཚན་
མོར་རྒྱུ་བའི་མེ་འཁོར་ཞིག་གི་འཁོར་ལོའི་བར་ནས་རུལ་མྱགས་སུ་གྱུར། ཁོས་ནི་མདོག་
ལྗང་ཁུ་ཡིན་པའི་དར་སྣམ་གྱི་སྟོད་གོས་དང་མེ་ཏོག་དྲུབས་པའི་སྟོད་ཀོར་གོན་ནས་ཆོས་
ཁང་དུ་སླེབས་པའི་སྐད་ཅིག་མ་དེ་ནས་བཟུང་། མི་སུ་ཡང་ཁོ་ནི་ལེ་མེ་ཏའེ་སིའི་འདྲེན་
ཤུགས་ཀྱིས་དྲངས་ནས་ཡོང་བར་ཡིད་གཉིས་དཔྱང་ཐག་འཛིན་མི་སྲིད། ཁོ་རྒྱང་རིང་
ནས་ཡོང་བ་སྟེ། དེ་ནི་ཡུལ་ཁམས་འདིའི་ཕྱི་རོལ་གྱི་ཆེས་རྒྱང་ཐག་རིང་བའི་གྲོང་ཁྱེར་
ཞིག་ནས་ཡོང་བ་ཡིན་ཡང་སྲིད། ཁོ་ནི་དེ་འདྲའི་རྫིག་ཉམས་དོད་ཅིང་། དེ་འདྲའི་ལྷོད
བག་ལྡན་ལ། དེ་འདྲའི་གསར་ཉམས་ཀྱིས་ཕྱུག་ཙ་ན། ཕི་ཨའེ་ཐེ་ལུའོ་ཁོ་ལིའེ་སི་ཕི་ནི་
ཁོ་དང་བསྡུར་ཚེ་དངོས་གནས་མགྲིན་བཟང་གང་ཞིག་ཅང་ཤེས་ཀྱི་གམ་དུ་སོང་བ་དང་
འདྲའོ། །བུད་མེད་མི་ཉུང་བ་ཞིག་གིས་འཛུམ་བག་ཁྲོད་མ་རངས་པའི་ཉམས་རེ་སྦ་ཞོར།
ཁོས་ནི་ད་གཟོད་སེང་རས་ནག་པོས་བཞིན་རས་བསྒྲིབས་ན་འགྲིག་ཅེས་ལྡབ་ལྡིབ་ངང་སྨྲ་
བར་བྱེད། ཁོ་མ་ཁུང་ཏོར་ཡོང་རྗེས་མི་སུ་དང་གང་ལའང་ཁ་བརྡ་བྱས་མྱོང་མེད། གཟའ་
ཉི་མའི་ཞོགས་པར། ཁོ་ནི་ལྷ་སྒྲུང་ནང་གི་རྒྱལ་སྲས་ཇི་བཞིན་ཀུན་པོའི་མཐོང་ལམ་དུ་
མངོན་བྱུང་། ཡོང་དུས་དངུལ་གྱི་ཡོབ་ཆེན་དང་ངང་སྤུའི་སྒ་སྟན་གྱིས་བརྒྱན་པའི་རྟ་ཕོར་
བཅིབས་འདུག་ཅིང་། མཆོད་འབུལ་མཇུག་བསྒྲིལ་རྗེས་གྲོང་རྡལ་དང་གྱེས་པར་མངོན།
ཁོའི་ཉམས་བཟང་ནི་མི་སེམས་འགུགས་པའི་གཡབ་མོ་ཡིན་པར་བརྟེན། ཐོག་དང་
པོར་ཆོས་ཁང་ནང་དུ་ཁོ་མཐོང་མཁན་སུ་ཡིན་ཡང་། མཛེས་མ་ལེ་མེ་ཏའེ་སི་དང་ཁོ་
གཉིས་ཀྱི་བར་དུ་གསང་བའི་ཁ་དན་ཞིག་བཞག་ཟིན་པར་འདོད་ཅིང་། དེ་ནི་ཤ་སྒྲིམ་
བྱེད་ཀྱི་སྒྲ་མེད་འགྲན་རེས་ཤིག་དང་། བཀག་ཀྱང་ཁོགས་པ་མེད་པའི་འགྲན་རྩོད་ཅིག་
ལགས་པར། བརྩེ་དུངས་ཀྱིས་མཇུག་བསྒྲིལ་ངེས་པར་མ་ཟད། ད་དུང་འཆི་བའི་སྦྱོར་བ་
ཡིས་གཞི་ནས་དེ་ལ་བཞི་ཤད་དགོད་ངེས་པ་ཡིན་ཟེར། གཟའ་ཉི་མ་རེབ་དྲུག་པ་སླེབས་
པའི་ཉིན་དེར། སྐུ་དྲག་དེ་ཕྱིར་མངོན་དུས་ལག་ནང་དུ་རྒྱ་སེའི་མེ་ཏོག་སེར་པོ་ཞིག་ཐོགས་
ནས་ཡོད། ཁོས་ནི་སྔོན་ཆད་དང་འདྲ་བར་ཡར་ལངས་ནས་མཆོད་འབུལ་ལ་ལྟ་བཞིན་ཏེ།
མཆོད་འབུལ་མཇུག་རྫོགས་དུས་མཛེས་མ་ལེ་མེ་ཏའེ་སི་བགྲོད་སའི་ལམ་ཁ་བཀག་ནས་
ཁེར་རྐྱང་གི་རྒྱ་སེའི་མེ་ཏོག་དེ་མོར་ཕུལ་སོང་། མོས་ཀྱང་རང་བྱུང་ལྷུན་ཆགས་ཀྱི་ཉམས་
དང་བཅས་མེ་ཏོག་དེ་བླངས་སོང་ལ། ཚུལ་དེ་ནི་ལེགས་སྐྱེས་རང་འབུལ་བར་སྔ་མོ་ནས་
སྟ་གོན་ཡོད་པ་དང་མཚུངས་ཤིང་། ད་རུང་སེ་གོལ་གཏོགས་པའི་ནང་མགོ་རས་བླངས་ཏེ་
འཛུམ་བག་མངོན་བཞིན་བཀའ་དྲིན་ཆེ་ཞུས་བྱུང་ངོ༌། །མོས་སྦྱོར་བ་དེ་འདྲ་ཞིག་སྤེལ་
ཟིན་པ་ལ། སྐུ་དྲག་དེ་ཉིད་དང་། མོའི་ཉམས་བཟང་ལན་གཅིག་མཐོང་བའི་སྐྱེས་པ་ཞིག་
ལ་མཚོན་ན། སྐད་ཅིག་མ་དེ་ནི་དུས་གཏན་གྱི་དྲན་ཤིང་བརྗེད་མེད་ཅིག་ཏུ་གྱུར།
དུས་དེ་ནས་བཟུང་། སྐུ་དྲག་གིས་དགོང་མ་རེ་རེར་རོལ་དབྱངས་རུ་ཁག་ཅིག་ཁྲིད་
ཡོང་སྟེ། མཛེས་མ་ལེ་མེ་ཏའེ་སི་ཡི་སྒེའུ་ཁུང་ཕྱི་རོལ་ཏུ་བརྩེས་ནས་དུས་འདའ་བར་བྱེད་
ཅིང་། མཚམས་ལན་རེར་མུ་རྒྱུན་བསྐྱངས་ནས་ནམ་གསལ་རག་བར་བསྡད་འགྲོ། ཨའོ་
ལེ་ལི་ཡ་ནུའོ་གཉིས་པ་ནི་ངེས་དོན་གྱིས་ཁོར་སྙིང་རྗེ་བྱེད་མཁན་གཅིག་པུར་གྱུར། དེ
སྔོན་རང་ཉིད་ཀྱིས་ཁོའི་འགྱུར་མེད་ཀྱི་དྲན་འཆར་དེའི་མར་མེ་གཟིམས་འདོད་སྐྱེས་
མྱོང་། “དུས་ཚོད་ཆུད་ཟོས་སུ་མི་གཏོང་རོགས།” ཉིན་ཞིག་གི་དགོང་མོར་ཁོས་དེ་ལྟར་
ཁ་འགོག་བྱས། “ཁྱིམ་འདི་གའི་བུད་མེད་ཚོའི་གཤིས་ཀ་ནི་དྲེལ་གདོང་རྐོ་ལས་ཀྱང་
བཙོག་པ་ཡིན།” ཁོས་ད་དུང་མཛའ་བརྩེ་ཡི་ལག་པ་རིང་དུ་བསྲིངས་ནས་ཕ་རོལ་པོ་
ཨ་རག་ཞང་ཕིན་ངོམས་མེད་དུ་འཐུང་བར་གདན་འདྲེན་བྱས་ལ། གོ་སྐབས་དེར་བརྟེན་
ནས་རང་ཁྱིམ་གྱི་བུད་མེད་དག་ནི་རྡོ་སེམས་ཐོགས་མཁན་རྐྱང་རྐྱང་ཡིན་ཚུལ་ཤེས་སུ་
གཞུག་འདོད་ཀྱང་། ཕ་རོལ་པོའི་ཆོད་སེམས་ནི་ཤིན་ཏུ་བརྟན་པས་ཅུང་ཙམ་ཡང་བྲི་བར་
བྱེད་མ་ནུས། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་དགོང་མ་རེ་རེར་མཚམས་
མེད་དུ་གྲག་ཡོང་བའི་སྒྲ་དབྱངས་དེར་རབ་ཏུ་སུན་པས། མེ་མདའི་མདེའུ་ལ་བརྟེན་ནས་
ཁོའི་དྲན་གདུང་ཟབ་པའི་ནད་དེ་གསོ་བཅོས་བྱ་རྒྱུའི་འཇིགས་སྐུལ་མཛད་དགོས་ཀྱི་
ཨར་ལ་གཏུགས། ཡིན་ནའང་གསར་བུ་དེར་ཆ་བཞག་ན་ཁོའི་བརྩོན་པའི་རྒྱུན་དེ་གཅོད་
སྤྱད་ངོ་མ་ནི་ཁོ་རང་ངོས་ཀྱི་སྐྱོ་སྡུག་གི་རེ་ཆད་རེད། སྔོན་ཆད་གྱོན་ཆས་ལ་དང་དོད་
བྱེད་ཅིང་སྐྱོན་གྱི་མ་གོས་པའི་མི་དེ་ནི་ད་ལྟ་ཕྱི་ཚུལ་སྤྲང་པོ་ལྟར་གྱུར་ཐོག སྦྱོར་བ་ཆེས་
དམན་པའི་ཁྲེལ་མེད་མཁན་དུ་གྱུར་པར་མངོན། ངག་སྒྲོས་ཁ་ཤས་སུ་ཁོས་རྒྱང་རིང་བའི་
རྒྱལ་ཁབ་དེའི་དབང་ཤུགས་དང་རྒྱུ་ནོར་ལོངས་སྤྱོད་མཐའ་དག་དོར་ཟིན་ཟེར་ཡང་། དོན་
དངོས་སུ་སུས་ཀྱང་ཁོ་གང་ཞིག་ནས་ཡོང་བ་གསལ་བོར་མི་ཤེས། ད་ལྟ་ཁོས་ནི་ཉིན་གང་
བོར་ཡིན་མིན་གྱི་དོན་རྐྱེན་སྣ་ཚོགས་བཟོ་བར་བྱེད་དེ། ཆང་ཁང་དུ་ཕྱིན་ནས་དགོས་མེད་
ཀྱི་དོན་དག་འཕུད་ངེས་ལ། ཡང་ཁ་ཐ་ལི་ནུའོ་ཡི་ཚོང་ཁང་དུ་བསྡད་དེ་ནམ་གསལ་སློང་
བགྱི། ལན་རེར་ད་དུང་རང་གིས་དོར་བའི་གཅིན་སྐྱག་ནང་འགྲེ་ལོག་རྒྱག་པའི་སྐབས་
ཀྱང་ཡོད། ཁོར་ཆ་བཞག་ན་ཆེས་ཆེ་བའི་སྐྱོ་གར་གྱི་ཁུངས་ནི་མཛེས་མ་ལེ་མེ་ཏའེ་སི་
ཡིས་དེ་སྔོན་ཁོར་མཉམ་འཇོག་ཏིལ་ཙམ་ཡང་བྱས་མེད་པ་རང་ཡིན། དེ་ཡང་ཁོ་ནི་རྒྱལ་
སྲས་ནང་བཞིན་ཆོས་ཁང་དུ་མངོན་པའི་དུས་སྐབས་དེ་ཡང་འདུ་བའོ། །མོས་རྒྱ་སེའི་མེ་
ཏོག་སེར་པོ་རྐང་གཅིག་དེ་བླངས་པར་ཡང་ངན་སེམས་གཞན་ཅི་ཡང་མེད་ལ། ཁོས་རབ་
བཏགས་ཀྱི་བྲོ་བ་མངའ་བའི་ཕྱིར་མངོན་དེར་སྤྲོ་བ་རྒྱས་ཙམ་གྱིས་ཡིན། མོས་ད་རུང་རང་
གི་མགོ་རས་བླངས་པའང་ཕ་རོལ་པོའི་གདོང་དུ་གསལ་བར་བལྟ་སྙམ་པ་ལས། རང་གི་
བཞིན་རས་མཛེས་པོ་དེ་གཞན་པར་ངོམས་འདོད་ནི་གཏན་ནས་མིན།
དོན་དངོས་སུ། མཛེས་མ་ལེ་མེ་ཏའེ་སི་ནི་ང་ཚོའི་འཇིག་རྟེན་འདིར་གཏན་ནས་མི་
གཏོགས། ན་ཚོད་སྨིན་པའི་དུས་ནང་ཞུགས་ཏེ་ཡུན་རིང་འགོར་ནའང་། མོར་ད་དུང་སང་
ཐ་སུའོ་ཧྥེ་ཡ“ཏེ་ལ“པི་ཏ་ཡིས་ཁྲུས་བྱས་ནས་གྱོན་ཆས་བསྐོན་དགོས་པ་དང་། མོས་འཚོ་བ་
རང་མགོ་ཐུབ་པའི་སྐབས་སུ་ཡང་། གཞན་གྱིས་མཉམ་པར་འཇོག་དགོས། དེ་ལྟ་མིན་ཚེ་
རང་གི་སྐྱག་པ་སྐམ་པོས་རྩིག་ངོས་སུ་སྲོག་ཆགས་ཀྱི་གཟུགས་སོགས་བྲིས་འགྲོ། མོ་རང་ལོ་
ཉི་ཤུར་བུད་དུས་ད་རུང་ཡི་གེ་འབྲི་ཀློག་མི་ཤེས་ལ། ཟས་སྤྱོད་ཆས་ཀྱང་བཀོལ་སྤྱོད་བཟང་
པོ་བྱེད་མི་ནུས། ནམ་རྒྱུན་གཅེར་བུའི་ངང་དུ་ཁྱིམ་ནང་ཕར་འགྲོ་ཚུར་འོང་བྱེད་ངེས་ཏེ། རྒྱུ་
མཚན་ནི་མོར་མཚོན་ན་ལྷན་སྐྱེས་སུ་རྒྱུན་སྤྱོད་ལ་མི་དགའ་བའི་ཆ་ཡོད། དེ་ཡང་ལོ་ན་
གཞོན་པའི་སྐུ་སྲུང་རུ་ཁག་གི་རུ་གཙོ་ཡིས་མོར་དུངས་པའི་རྣམ་འགྱུར་བསྟན་དུས། མོ་ནི་
རྩིང་བོའི་སྤྱོད་པ་དེས་སྐྲག་ནས་གནམ་ལ་ལྡིང་དུ་བཅུག་པར་མ་ཟད། དུས་ཐོག་ཏུ་མི་འཐད་
པའི་གཏམ་ལན་བྱིན་སོང་། “ཁྱོད་ཀྱིས་ལྟོས་དང་། ཁོ་ནི་ཅི་འདྲའི་གླེན་པ་ལ་ཨང་།” མོས་
ཨ་མཱ་ལན་ཏར་གཏད་ནས “ཁོས་བཤད་ན་ཁོ་ནི་ངའི་རྐྱེན་གྱིས་སྐྱོ་བས་གདུངས་ཏེ་འཆི་ལ་
ཉེ་ཟེར། ཕར་བལྟས་ཚེ་ང་ནི་རྒྱུ་མ་གཅུ་རུ་འཇུག་མཁན་དང་མཚུངས” ཞེས་སྨྲ་བར་བྱེད།
ན་གཞོན་དེ་ཉིད་དངོས་གནས་མོའི་སྒེའུ་ཁུང་གི་ཕྱི་རོལ་ཏུ་ཤི་བ་ལ། མཛེས་མ་ལེ་མེ་ཏའེ་
སི་ཡིས་རང་གི་དང་ཐོག་གི་སྣང་བ་དེ་བདེན་པ་ཡིན་ཚུལ་བྱས།
“ཁྱོད་ཚོས་ལྟོས་དང་།” མོས་དཔྱད་བརྗོད་ཀྱི་ཚུལ་དུ “ཁོ་ནི་ངོ་མ་གླེན་སྟུག་ཅིག་
རེད” ཟེར།
མོར་ཕལ་ཆེར་རྣོ་ངར་ཆེ་བའི་རྟོག་ནུས་ཤིག་བདོག་སྟེ། ཕྱི་ངོས་ཡོད་ཚད་ལ་
གཞིགས་ནས་དངོས་པོ་ཡི་ངོ་བོ་མཐོང་ནུས་པ་དེ་ཡིན། ཆེས་མ་མཐའ་ཡང་ཧྲང་ཞའོ་ཨའོ་
ལེ་ལི་ཡ་ནུའོ་པུའུ་ཨེན་ཏིའེ་ཡས་དེ་ལྟར་འདོད་ཀྱིན་ཡོད། ཁོའི་སེམས་སུ་མཛེས་མ་ལེ་
མེ་ཏའེ་སི་ནི་མི་རྣམས་ཀྱིས་བསམ་བཞིན་པའི་དེ་འདྲ་དམུན་པོ་ཞིག་མིན་ཞིང་། དེ་ལས
ལྡོག་པ་རང་ངོ་། ། “མོ་ནི་ཕལ་ཆེར་དམག་འཁྲུག་ལོ་ངོ་ཉི་ཤུར་བརྒྱབ་རྗེས་ཕྱིར་ཡོང་བའི་
མི་ཞིག་དང་འདྲ།” ཁོས་ནམ་རྒྱུན་འདི་ལྟར་བཤད་འགྲོ། དེ་ཡང་ཝུའུ་ཨེར་སུའོ་ལར་ཆ་
བཞག་ན། དཀོན་མཆོག་གིས་ཁྱིམ་འདི་གར་དེ་འདྲའི་ནོགས་བྲལ་དཀར་གཙང་གི་རྣམ་
ཤེས་ཤིག་སྦྱིན་པར་བཀའ་དྲིན་ཞུ་དགོས་མོད། དུས་མཚུངས་སུ་མོའི་ཡག་མོ་སྒོའི་ཕྱོགས་
སུ་སེམས་ཁྲལ་གྱིས་བདེ་བར་སྡོད་མ་ཐུབ་པར་ལུས་འདུག མོའི་འདོད་ཚུལ་ལ་དེ་ནི་
མཛེས་ཉམས་དང་སྤྱོད་བཟང་ཞིག་ཕན་ཚུན་གདོང་ཐུག་བྱུང་བའི་ལེགས་བྱས་ཏེ། ལྷད་
མེད་ཀྱི་ནང་ངོས་སུ་བསྐུངས་པའི་མི་ལེགས་པའི་འཆིང་ཞགས་ཤིག་སྦས་པར་བསམས།
དེར་བརྟེན་ཝུའུ་ཨེར་སུའོ་ལས་མོ་ནི་འཁོར་བའི་རྡུལ་ཚུབ་དང་རིང་དུ་གྱེས་པར་བྱེད་
རྒྱུ་ཐག་གཅོད་བྱས་ཐོག འཇིག་རྟེན་གྱི་གཡབ་མོ་མཐའ་དག་དང་གཡོལ་བར་མཛད་
དུ་བཅུག་མོད། མོ་ཨ་མའི་ཁོག་ཏུ་ཡོད་དུས་ནས་ལྷད་མི་ཞུགས་པར་བྱས་ཡོད། ཡིན་ཡང་
མོའི་ཡིད་ཀྱི་དགུ་ལའང་མ་དྲན་པ་ནི་འདྲེ་མོ་མོད་པོས་གར་སྟབས་འཆོལ་བོ་བསྒྱུར་
པའི་ཚ་སྤྲོ་དུས་ཆེན་དུ་མོ་ནི་མཛེས་མའི་རྒྱལ་མོར་བདམས་སོང་བ་དེ་རེད། ལྷག་དོན་
རང་ཉིད་བློ་གཅིག་སེམས་གཅིག་གིས་རྒྱ་སྟག་ངར་མར་རྫུ་འདོད་ཀྱི་ཨའོ་ལེ་ལི་ཡ་ནུའོ་
གཉིས་པས་ཡེ་ཤུའི་ཆོས་འཆད་མཁན་ཨན་ཏུང་ཉི་ཨའོ་དབྱི་ཧྲ་པེར་རང་ཁྱིམ་དུ་གདན་
དྲངས་ནས། ཚ་སྤྲོ་དུས་ཆེན་ནི་མོས་འདོད་པའི་ཆོས་ལུགས་མི་གཅིག་པ་ཡི་དུས་ཆེན་
དེ་འདྲ་མ་ཡིན་པར། དོན་ངོ་མར་གནམ་བདག་ཆོས་ལུགས་ཀྱི་སྲོལ་རྒྱུན་ལས་བྱུང་ཚུལ་
བཤད་དུ་བཅུག་ནས་མོའི་བློ་ཁ་བསྒྱུར་བའི་ཆ་ལ་འབད། ཆེས་མཐའ་མར་མོར་འཐད་པ་
བྱུང་ནས། རྒྱལ་མོའི་ཐོབ་ཐང་འབུལ་བའི་ཆོ་ག་བྱས་སོང་།
ལེ་མེ་ཏའེ་སི་པུའུ་ཨེན་ཏིའེ་ཡ་ནི་ཅང་མ་འགོར་བར་ཚ་སྤྲོ་དུས་ཆེན་གྱི་རྒྱལ་མོར་
འགྱུར་ངེས་པའི་འཕྲིན་གསར་དེ་དུས་ཡུན་ཐུང་ཐུང་ཆུ་ཚོད་འགའ་རེའི་ནང་བསྒྲགས་
ནས་འདམ་གཞོང་ཆེ་བའི་མཐའ་མཚམས་ལས་བརྒལ་པར་མ་ཟད། དེ་ལས་ཀྱང་རྒྱང་
ཐག་རིང་བའི་མོའི་མཛེས་སྡུག་ཐོས་མ་མྱོང་བའི་ས་ཆ་ཀུན་ལའང་ཁྱབ་པས། མི་སྐོར་ཞིག་
ལ་མཚོན་ན་སེམས་ཁུར་གྱི་དྲ་བར་ཚུད། ཁོ་ཚོའི་མིག་ལམ་དུ། རུས་མིང་འདི་ནི་སྔར་
ལྟར་ཕྱིར་རྒོལ་ཟིང་སློང་དང་འབྲེལ་ནས་བདོག དོན་དངོས་སུ་སེམས་ཁྲལ་དེའི་རིགས
ནི་གཞི་འཛིན་ས་ཅི་ཡང་མེད་པའི་སྐོར་ཡིན། གལ་སྲིད་དུས་སྐབས་དེའི་ནང་ད་རུང་སུ་
ཞིག་གིས་གཞན་དང་འགྲན་རྩོད་མི་བགྱི་བ་ལ། དེ་ནི་ཉིན་རེར་རྒ་བའི་ཁུར་གྱིས་གནོན
ཞིང་ཕལ་བའི་ཆར་ཕྱོགས་པའི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་སྟེ། ཁོར་ཆ་
བཞག་ན་ད་ནི་རིམ་གྱིས་ཁྱིམ་དང་རྒྱལ་ཁབ་ཀྱི་དངོས་ཡོད་དང་འབྲེལ་བ་ཆད་པར་གྱུར།
ཁོ་ནམ་རྒྱུན་ལག་ཤེས་བཟོ་ཁང་ནང་བསྡད་དེ་ཁྱིམ་གྱི་ཕྱི་རུ་མི་འགྲོ་ལ། གསེར་ཉ་ཆུང་
ཆུང་གི་ཚོང་ལས་ནི་ཁོ་དང་ཕྱི་རོལ་ཡུལ་གྱི་འབྲེལ་ཐག་གཅིག་པུར་གྱུར་འདུག དམག་
འཁྲུག་མཚམས་བཞག་མ་ཐག་པའི་དུས་ནང༌། གོང་རིམ་ནས་མངགས་ཡོང་སྟེ་ཁོ་ཚང་ལ་
ལྟ་རྟོག་བྱེད་པའི་དམག་མི་ལས་གཅིག་ལ་མཚོན་ན། གྲུབ་ཟིན་པའི་གསེར་ཉ་ཆུང་ཆུང་
ནི་འདམ་གཞོང་ཆེ་བའི་ཕྱོགས་ཀྱི་གྲོང་དང་གྲོང་རྡལ་ནང་ཁྱེར་སོང་ནས་བཙོང་བའི་
ལས་ཀ་དེའི་འགན་འཁུར་བར་མ་ཟད། ཡང་གསེར་སྒོར་དང་ཉེ་ཆར་བྱུང་དང་འབྱུང་
བཞིན་པའི་འཕྲིན་གསར་དག་ཁྱེར་ནས་ཕྱིར་ཡོང་གིན་འདུག ཁོས་རྙིང་ཞེན་ཏང་གི་
སྲིད་གཞུང་ལ་རང་དབང་ཏང་མིས་རྒྱབ་སྐྱོར་བྱས་པར་བརྟེན། ད་ལྟ་ལོ་རྒྱུས་དེབ་ལ་
བཅོས་བསྒྱུར་བྱས་ཏེ་ཙུང་ཐུང་གཅིག་ལོ་ངོ་བརྒྱར་སྲིད་ཁྲིར་བཞུགས་ཆོག་པ་གཏན་དུ་
ཁེལ་འདུག་པ་དང་། ཡང་ཁོས་སྲིད་གཞུང་དང་ཆོས་གཞུང་བར་ཆིངས་ཡིག་བཀོད་སོང་།
ད་ནི་གོས་དམར་པོ་སྤྲས་པའི་ཆོས་དཔོན་གཙོ་བོ་ཞིག་རོ་མ་ནས་ཆེད་དུ་མངགས་ཡོང་
ཡོད་ཅིང་། མི་དེས་མགོ་རུ་རྡོ་རྗེ་ཕ་ལམ་གྱིས་བརྒྱན་པའི་པྲོག་ཞྭ་གོན་ནས་སེམས་རྣལ་
མར་གསེར་ཁྲིར་འགྱིང་སྟབས་ཀྱིས་བཞུགས་སོང་བར། རང་དབང་ཏང་གི་པུའུ་ཀྲང་ཚང་
མས་པུས་མོའི་ལྷ་ང་སར་འཛུགས་ཏེ་ཁོའི་མཛུབ་དཀྲིས་ལ་མཆུ་སྦྱོར་བྱས་འཕྲལ་མཉམ་
པོར་པར་བསྐྱོན་ནས་ཉར་ཚགས་ལ་རེམ་བཞིན་མཆི་ཟེར་བ་དང་། ཁོས་ད་དུང་སི་ཕེན་གྱི་
འཁྲབ་སྟོན་ཚོགས་པ་ཞིག་རྒྱལ་ས་བརྒྱུད་ནས་འགྲོ་སྐབས། གླུ་དབྱངས་ལེན་མཁན་གཙོ་
བོ་བུད་མེད་དེ་མཛེས་སྤྲས་ཁང་ནང་དུ་ཞལ་འབག་གོན་པའི་མི་སྐོར་ཞིག་གིས་ཕྲོགས་
ནས་བུད་སོང་བར། གཟའ་ཉི་མ་སླེབས་དུས་གཞི་ནས་སྤྱི་མཐུན་རྒྱལ་ཁབ་ཀྱི་ཙུང་ཐུང་
གི་དབྱར་བཞུགས་གཞིས་མིན་སྤྲོ་ཁང་ནང་གཅེར་བུར་བྲོ་ལྡིང་བཞིན་འདུག་ཅེས་ཀྱང་
སྨྲ་བར་བྱེད། “ང་ལ་ཆབ་སྲིད་གླེང་མི་དགོས།” ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་
ཏིའེ་ཡས་ཁོར “ང་ཚོས་གསེར་ཉ་ཆུང་ཆུང་བཙོང་བར་བདག་བྱེད་ཐུབ་པས་ཆོག” ཅེས་
གདམས་བྱུང་། ལག་ཤེས་བཟོ་ཁང་ནང་བཤད་ཡན་ཞིག་ཁྱབ་བཞིན་པ་ནི་ཁོས་རྒྱལ་
ཁབ་ཀྱི་གནས་བབ་ཐད་གཏམ་མི་འདྲི་ཞིང་རྣ་མི་གཡོར་བ་དེ་བཟོ་ཁང་ལ་བརྟེན་ནས་
ཕྱུག་ཐོག་ཏུ་བརྒྱབ་ཡོད་པས་ཡིན་ཟེར། ཡིན་ནའང་གཏམ་ཡན་དེ་མཆེད་ནས་ཝུའུ་ཨེར་
སུའོ་ལའི་རྣ་སྒོར་འབྱོར་དུས་མོས་ཁྲེལ་དགོད་རབ་ཅིག་སྟེག་སོང་། མོའི་དངོས་སྤྱོད་རིང་
ལུགས་ཀྱི་འདུ་ཤེས་རྐྱང་རྐྱང་གི་ངོས་ནས་བརྟག་ཚེ། ཧྲང་ཞའོ་ཡི་ཚོང་ལས་དེའི་དོན་སྙིང་
གང་དུ་ཡོད་པ་ནི་མོས་ངོ་མ་རྒྱུས་ལོན་གསལ་ཁ་ཆོད་པ་ཞིག་བྱེད་མི་ནུས་ཏེ། རྒྱུ་མཚན་ནི་
ཧྲང་ཞའོ་ཡིས་ཐོག་མར་གསེར་ཉ་ཆུང་ཆུང་དེ་གསེར་སྒོར་དུ་བརྗེས་འགྲོ་ལ། མཐུད་ནས་
ཡང་བསྐྱར་གསེར་སྒོར་དེས་གསེར་ཉ་ཆུང་ཆུང་བཟོ་བར་བྱེད། དེ་ལྟར་ཡང་སྐོར་བསྐྱར་
སྐོར་བྱས་པར། བཙོངས་ཟིན་པ་ཇི་ལྟར་མང་ན་ལས་ཀ་ནི་དེ་ལྟར་དཀའ་སྡུག་གིས་ཁེངས་
པ་ཡིན་ཞིང་། དེ་དག་ཡོད་ཚད་མཐར་གཏུགས་ན་བར་མ་ཆད་པའི་འཁོར་རྒྱུག་བཙོག་
པོ་ཞིག་གི་རྒྱུན་བསྲིངས་པ་ཁོ་ནའོ། །དོན་དངོས་སུ་ཁོས་དང་དོད་བྱེད་པ་ནི་ཚོང་ལས་
རྐྱང་བ་མིན་ཏེ། ཡིན་ངོ་མ་དེ་ལས་ཀ་ལས་པ་རང་ངོས་སུ་བདོག ཁོས་ངེས་པར་བློ་སེམས་
མཐའ་དག་ལས་ཀ་དེའི་སྟེང་དུ་བསྒྲིལ་དགོས། དཔེར་ན་ཉ་ཁྲབ་ལེབ་མོ་རེ་རེ་དོད་པ་
དང་། རིན་པོ་ཆེ་མདོག་དམར་པོ་ཆུང་བ་སྤྱད་དེ་ཉ་ཡི་མིག་ཏུ་བཀོལ་སྤྱོད་བགྱི་བ། ད་
དུང་ཉའི་རྣ་གཤོག་རྡུང་བ་དང་རྔ་འདབ་ཁ་སྣོན་བྱེད་པ་བཅས་ལགས་པས། ད་ནི་དམག་
འཁྲུག་རྒྱག་མཚམས་བཞག་རྗེས་ཀྱི་ཕམ་བློ་ཡི་ཐད་དུ་སེམས་སྡུག་བྱེད་པའི་ཆར་བཀོལ་
བའི་དུས་ཚོད་གཏན་ནས་མེད་པ་ཡིན། ཟབ་གསང་གི་ལག་ཤེས་སྒྱུ་རྩལ་འདིར་ཆ་བཞག་
ན་སེམས་ཤུགས་མོད་པོ་ཆུད་དུ་འཛད་དགོས་པར་བརྟེན། ཁོ་ནི་དུས་ཡུན་ཐུང་ངུ་ཞིག་
ནང་དམག་འཁྲུག་གི་སྐབས་ཧྲིལ་པོ་ལས་རྒ་བའི་བ་མོས་བཅོམ་པ་མགྱོགས། འགྱུར་བ་
མེད་པའི་འདུག་སྟངས་དེས་ད་ནི་ཁོའི་སྒལ་ཚིགས་འཁྱོག་ཏུ་བཅུག་འདུག་པ་དང་། ཡང་
གསལ་དག་ཡིན་པར་ཧའོ་སྨི་གཅིག་ཀྱང་ནོར་འཛོལ་དུ་འགྲོ་མི་རུང་བའི་བཟོ་རྩལ་གྱིས་
ཁོའི་མིག་དབང་ལ་གནོད་པ་ཐེབས། ཡིན་ཡང་སེམས་པ་ཏིལ་ཙམ་ཡང་གཡེང་མི་རུང་
བའི་གཅིག་སྡུད་དེས། ཁོར་ནང་སེམས་ཞི་འཇགས་སུ་ཡོང་བའི་ཆར་ཕན་འབྲས་མི་
དམན་པ་ཐོབ་ཏུ་བཅུག ཏང་ཁག་གཉིས་ནང་གི་དམག་མི་རྒན་པ་སྐོར་ཞིག་ཁོ་བཙལ་
དུ་ཡོང་ནས། རྒན་གསོ་ཡི་འཆི་གོད་གྱོང་གསབ་རོགས་དངུལ་གྱི་གནད་དོན་དེར་རོགས་
སྐྱོར་སྒོས་ཐག་གཅོད་བྱ་དགོས་ཚུལ་ཞུས་བྱུང་། རྒྱུ་མཚན་ནི་སྲིད་གཞུང་གིས་ནམ་ཡང་
ཁས་ལེན་དམ་བཅའ་བྱེད་ཀྱང་ལག་ལེན་དུ་མི་བསྟར་ཏེ། དེ་ནི་ཁོ་ལ་མཚོན་ན་ཆེས་
མཐའ་མར་དམག་འཁྲུག་དང་འབྲེལ་བའི་དོན་དག་ཡིན་པས་སོ། ། “དོན་དེ་བརྗེད་པར་
གྱིས་ཤིག” ཁོས་ཁ་ཏ་སློབ་གསོ་ཡི་ཚུལ་དུ “ཁྱོད་ཚོས་ལྟོས་དང་། ངས་ནི་དེ་སྔོན་ནས་
བཟུང་རྒན་གསོ་ཡི་དངུལ་དེ་གཞོགས་སུ་བསྐྱུར་ཟིན་པ་ཡིན། འདི་ལྟར་གླེན་ཚུགས་དོད་
ཆེ་རག་བར་བསྒུགས་ན་སྡུག་བསྔལ་མྱོང་བ་ལས་གཞན་ཅི་ཡང་མེད” ཅེས་སྨྲས་
སོང་། ཐོག་མའི་དུས་སྐབས་སུ། ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སི་ནི་ཉིན་རེའི་ས་སྲོས་ཀྱི་
དུས་སུ་ཁོར་ཐུག་ཏུ་ཡོང་ངེས། ཁོ་གཉིས་སྒོ་ཆེན་གྱི་མདུན་དུ་ཙོག་སྟེ་བྱུང་འདས་ཀྱི་དོན་
དག་ཡོད་དོ་ཅོག་ལ་ཕྱིན་དྲན་བགྱིས། ཡིན་ཡང་ཨ་མཱ་ལན་ཏས་ཐང་ཆད་པའི་སྐྱེས་པ་དེས་
རང་གི་འདས་དོན་ཕྱིར་དྲན་དུ་འཇུག་པའི་ཆ་དེ་བཟོད་བསྲན་བྱེད་མི་ནུས་ལ། ཡང་ཁོའི་
སྤྱི་ཐེར་དུ་གྱུར་པའི་མགོ་ཡིས་ཁོ་ནི་རྒས་མེད་ཀྱང་རྒ་བའི་དོང་ནང་དུ་འདྲུད་ཀྱིན་འདུག་
སྙམ། དེ་བས་མོས་གུས་པ་མེད་པར་ཁོར་ཕྱོགས་གང་ཐད་ནས་དཀའ་ལས་བཟོས་ཙ་ན། ཁོ་
ནི་དོན་དག་གལ་ཆེན་ཡོད་དུས་མ་གཏོགས་ཁྱིམ་འདི་གར་མི་ཡོང་སྟེ། ཆེས་མཐའ་མར་
འགྲོ་སྡོད་མི་ཐུབ་པར་གྱུར་པ་དང་སྦྲགས་ནས་དུས་གཏན་དུ་གར་སོང་ཆ་མེད་པ་བྱུང་། ཁ་
གྲག་རྒྱུར་མི་དགའ་ལ་ཁུ་སིམ་མེར་སྡོད་མཁན་གྱི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་
ཏིའེ་ཡས་ཁྱིམ་ནང་དུ་ཡང་བསྐྱར་གསོན་ཤུགས་མངོན་པའི་ཆ་མཐོང་ཡང་མ་རིག་ཁུལ་
བྱེད་ཅིང་། སྐྱིད་པའི་ཚེ་མཇུག་ཇི་ལྟར་རོལ་བའི་མན་ངག་རོབ་ཙམ་རྟོགས་པ་ནི། ཁེར་
རྐྱང་དང་ལ་རྒྱ་མི་འཆོར་བའི་ཆིངས་ཡིག་འཇོག་རྒྱུ་དེ་རང་ཡིན། ཉིན་རེར་གཉིད་ཡང་མོ་
ཞིག་ལོག་རྗེས་ཆུ་ཚོད་ལྔ་པའི་སྟེང་མལ་ལས་ལྡང་བར་བྱེད་ལ། རྒྱུན་སྲོལ་ལྟར་ཐབ་ཚང་
ནང་ཡོང་ནས་ཀ་ར་མི་སྣོན་པའི་ཚིག་ཇ་ཕོར་བ་གང་འཐུང་འཕྲལ། ཉིན་གང་བོར་རང་
གིས་རང་ཉིད་ལག་ཤེས་བཟོ་ཁང་ནང་བཅུག་འགྲོ། ཕྱི་དྲོའི་ཆུ་ཚོད་བཞི་པའི་མཚམས་སུ་
གཞི་ནས་རྐུབ་སྟེགས་དམའ་མོ་ཞིག་དྲུད་དེ་ཁྱམས་རིང་བརྒལ་པར་ངེས། མང་ཞིང་སྡུག་
གུ་བཀྲ་བའི་རྒྱ་སེའི་མེ་ཏོག་དང་གསལ་ཞིང་མིག་མདངས་འཕྲོག་པའི་དགོང་ཁའི་མཛེས་
རིས། ཨ་མཱ་ལན་ཏ་ཡི་ཅང་ལའང་ཡ་མི་བྱེད་པའི་རྣམ་པ་སྟེ། ས་སྲོས་ཀྱི་དུས་དེ་སླེབས་
ཐེངས་རེར། མོའི་སྐྱོ་སྡུག་གིས་ནི་ཟངས་པའི་ཁ་འབྱེད་པ་ལྟ་བུའི་སྒྲ་གསལ་བོར་འབྱིན་
པར་བྱེད་ཀྱང་། དེ་དག་ཡོད་ཚད་ཀྱིས་ཁོའི་བློ་ཁ་སྐོར་མི་ནུས། ཁོ་ནི་སྲང་བར་དུ་ཁ་གཏད་
པའི་སྒོ་ལམ་དེར་ཙོག་པར། དུག་སྦྲང་གིས་སྡོད་དུ་མི་འཇུག་པའི་དུས་སུ་གཞི་ནས་ཁྱིམ་
དུ་ལྡོག་ངེས་པ་ཡིན། རེབ་ཐེངས་ཤིག་ལ། མི་ཞིག་གིས་སྤོབས་པ་ཆེར་བསྐྱེད་ཀྱིས་ཁོའི་
ཁེར་རྐྱང་དེའི་ཁ་དབུགས་དཀྲོགས་སོང་།
“ཉེ་ལམ་ཁྱེད་བདེ་འམ། ཧྲང་ཞའོ།” མི་དེ་འགྲོ་ཞོར་དུ་འདི་ལྟར་དྲིས།
“འདི་གར་བསྡད་ཡོད།” ཁོས་ལན་གྱི་ཚུལ་དུ“གཞུག་ནས་ང་དུར་ནང་སྦ་རོགས”
ཞེས་བརྗོད་བྱུང་།
དོན་འདི་ལས་ཀྱང་མཐོང་ནུས་པ་ནི། མཛེས་མ་ལེ་མེ་ཏའེ་སི་རྒྱལ་མོར་བསྐོས་པའི་
རྐྱེན་གྱིས། ཁོའི་རུས་ནི་བསྐྱར་དུ་མི་མང་གི་མཐོང་ལམ་དུ་ཤར་བ་ཡིས་བསྐྱེད་པའི་སེམས་
ཁྲལ་ལ་ནི་ངོ་མ་བཤད་ན་དོན་དངོས་ཀྱི་གཞི་འཛིན་ས་ཅི་ཡང་མེད། འོན་ཀྱང་མི་རྣམས་
ཀྱིས་དེ་ལྟར་བསམ་བློ་གཏོང་མི་དཔེ། གྲོང་རྡལ་ནང་གི་སྐྱེ་བོ་དག་ནི་ཉེ་སར་བཅར་འོངས་
པའི་སྐྱོ་གར་ལ་ངེས་ཆ་ཀུན་ནས་སྟོང་བར་བརྟེན། ཐང་ཆེན་དུ་མི་ཚོགས་རླབས་ལྟར་འཕྱུར་
བ་དང་། སྤྲོ་དགས་བརྟས་པའི་ཟིང་ལོང་གི་རྣམ་པ་ནི་ཕྱོགས་ཀུན་ནས་མངོན། ཚ་སྤྲོ་དུས་
ཆེན་ནི་སྨྱོ་ཧམ་སྒོས་ཆེས་ཡང་རྩེར་སླེབས་སྐབས་སུ། ཨའོ་ལེ་ལི་ཡ་ནུའོ་གཉིས་པས་ཀྱང་
རང་གིས་རྒྱ་སྟག་ངར་མ་འཁྲབ་འདོད་ཀྱི་རེ་བ་དོན་དངོས་སུ་བསྟར་བར་མ་ཟད། དགའ་
བས་མཉེས་ཞོར་ཚ་འུར་ཅན་གྱི་མི་ཚོགས་ཀྱི་བར་གསེང་ནས་རྒྱུགས་ཤིང་། དུས་ཡུན་རིང་
བོར་འུར་སྒྲ་བསྒྲགས་པས་གྲེ་བའང་འགགས་པར་གྱུར། ཏག་ཏག་སྐབས་དེ་ལ། འདམ་གཞོང་
ཆེ་བར་འཐེན་པའི་ལམ་ནང་དུ་མཛེས་སྤྲས་བྱས་ཟིན་པའི་རུ་ཁག་ཆེན་པོ་ཞིག་མངོན་
ཡོང་། ཁོ་ཚོས་གསེར་འོད་ལམ་ལམ་འཁྱུག་ཅིང་མེ་ཏོག་གིས་བརྒྱན་པའི་འགྱོགས་བྱམས་
ཤིག་ཁུར་དུ་བཏེགས་འདུག་ལ། དེའི་སྟེང་སྡོད་མཁན་ནི་མི་ཚོས་རྟོག་པ་འཕྲོ་ཅི་ཐུབ་བྱས་
ཚེ་གཞི་ནས་ངེས་རྒྱུ་ཡོད་པའི་བུད་མེད་ལྟ་བས་ཆོག་མི་ཤེས་པ་ཞིག་རེད། དུས་དེར་མ་ཁུང་
ཏོ་ཡི་མ་གཞི་ནས་ལྷོད་འཇགས་སུ་ཕྱིན་པའི་སྡོད་དམངས་ཡོད་ཚད་ཀྱིས་རང་སོ་སོའི་ཞལ་
འབག་བླངས་ནས་ཁྱད་དུ་མཚར་བའི་མཛེས་མ་དེར་ལྟ་བཞིན་མཆི། མོའི་མགོ་རུ་རྫུལ་
གྱིས་སྤྲས་པའི་རྒྱལ་ཞྭ་གོན་འདུག་པ་དང་། ལུས་སུ་སྲེ་མོང་དཀར་པོའི་པགས་པ་ཡི་ཤམ་ལྭ་
གཡོགས་པ་དེར་བལྟས་ན། སྤུས་ལེགས་ཀྱི་དབང་འཁར་ངོ་མ་བཟུང་ཞིང་། འོད་ཟེར་འཕྲོ་
བའི་ཁྲབ་བྱང་དང་ལྟེབ་རིས་མངོན་པའི་ཤོག་བུ་ཡིས་མཛེས་སྤྲས་བྱས་ཟིན་པའི་རྒྱལ་མོ་
ཞིག་མིན་པ་ལྟ་བུར་སྣང་། མིག་འོད་རྣོ་བའི་མི་འགའ་རེས་དེ་ནི་ཚུར་འགྲན་གྱི་སྦྱོར་བ་ཞིག་
ཡིན་པར་རྟོགས་སོང་ནའང་། ཨའོ་ལེ་ལི་ཡ་ནུའོ་གཉིས་པ་ཉིད་དེ་མ་ཐག་དཀའ་སྡུག་རང་
ལས་འགྲོལ་ཐབས་སུ། སོ་མ་ཡུལ་འདིར་ཡོང་མཁན་དེ་ཚོ་མགྲོན་གྱི་གཙོ་བོར་འཇོག་རྒྱུ་
ཡིན་ཚུལ་ཕྱིར་བསྒྲགས་བྱས་པར་མ་ཟད། གྲུང་ཤ་དོད་པོའི་ངང་མཛེས་མ་ལེ་མེ་ཏའེ་སི་དང་
ཕྱི་ནས་ཡོང་བའི་རྒྱལ་མོ་གཉིས་ཀ་མཉམ་པོར་སྟེགས་བུ་ཞིག་གི་སྟེང་སྡོད་དུ་བཅུག ནམ་
ཕྱེད་དུ་སླེབས་རག་བར། པེ་ཏུའུ་དབྱིན་གྱི་མི་རུ་བརྫུས་པའི་ཕྱི་ཡོང་མི་དེ་ཚོ་ད་རུང་སྤྲོ་བ་
འབུམ་གྱིས་མཉེས་ཏེ་ཚ་སྤྲོ་ལ་རོལ་གྱིན་འདུག་ཅིང་། དེ་ཡང་མཚར་སྡུག་གི་ཚོན་མེ་དང་
ལྟ་བར་མོས་པའི་ལུས་རྩལ་ངོམས་སྟངས་ཀྱིས་དགའ་བ་སློང་བར་བྱེད་པས། མི་རྣམས་ལ་
རང་བཞིན་ངང་ཅི་པུའུ་སའེ་པ་ཡི་ནུས་པ་དེ་དྲན་དུ་བཅུག་བྱུང་། གློ་བུར་བ་སྟེ། དུས་ཆེན་
ནི་ཆེས་མཐོ་རླབས་སུ་ཡོད་སྒང་དེར། མི་ཞིག་གིས་རྣམ་པ་དེ་ཡོངས་སུ་གཏོར་བར་གྱུར།
“རང་དབང་ཏང་ཁྲི་ལོར་ཤོག” ཁོས་སྐད་ཤུགས་ཆེན་པོས “ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡ་ཁྲི་ལོར་ཤོག” ཅེས་བསྒྲགས་སོང་ངོ་། །
མེ་མདའ་ལས་ཆད་པའི་མདེའུ་ཆར་གྱིས་ཚོན་མེ་ཡི་འོད་གོར་མནན་བྱུང་ལ།
འཇིགས་དངངས་ཀྱི་འབོད་སྒྲས་ཀྱང་རོལ་མོ་ཡི་སྒྲ་དབྱངས་བཀབ་ཙ་ན། དགའ་སྤྲོ་ནི་
འཇིགས་སྐྲག་གི་ངོ་བོར་འཕོས། ལོ་མང་པོའི་རྗེས་སུ། མི་རྣམས་ཀྱིས་ཕྱི་ནས་ཡོང་བའི་
རྒྱལ་མོ་ཡི་སྐུ་སྲུང་རུ་ཁག་ནི། དོན་ངོ་མར་རུ་ཁག་འབྲིང་བ་ལོངས་པའི་སྲིད་གཞུང་གི་
དམག་ཡིན་པར་ཡིད་ཆེས་བྱེད་པ་དང་། ཁོ་ཚོ་རེ་རེའི་ཕྱི་ལྭའི་འོག་ཏུ་དམག་གིས་ཆེད་
དུ་སྤྱོད་པའི་མེ་མདའ་བསྐུངས་འདུག་པར་འདོད། སྲིད་གཞུང་གིས་ཆེད་དུ་སྤེལ་བའི་
བསྒྲགས་ཡིག་ཅིག་གི་ནང་ཞུ་གཏུགས་དེ་ཁས་བླངས་མེད་པ་སྟེ། ད་རུང་ཁྲག་གི་དོན་
རྐྱེན་འདི་ས་ཟད་ནས་རྡོ་ལྷང་ལ་འབུད་དུ་འཇུག་རྒྱུའི་དམ་བཅའ་བཀོད་སོང་། ཡིན་ཡང་
དོན་རྐྱེན་དེའི་ངོ་བོ་དངོས་ནི་ཕྱིས་སུ་གསལ་ཁ་མ་བཀྲོལ་ལ། ཕྱོགས་སུ་མཆེད་པའི་བཤད་
སྟངས་ཡིན་ན། རྒྱལ་མོ་ཡི་སྲུང་དམག་རུ་ཁག་ལ་མཚོན་ན་སུས་ཀྱང་འགྲན་འཛུགས་
མ་བྱས་པའི་གནས་ཚུལ་འོག བཀོད་འདོམས་མཁན་གྱི་གསང་བརྡར་གཞི་བཅོལ་ནས་
འཐབ་འཛིང་གི་རྣམ་པར་ཞུགས་ཤིང་། དེ་ནས་སྙིང་རྗེ་ཅི་ཡང་མེད་པར་མི་མང་ལ་ཁ་
གཏད་ནས་མེ་མདའ་བརྒྱབ་པ་རང་ངོ༌། །ཡོད་ཚད་ཞི་འཇགས་སུ་ཕྱིན་དུས། པེ་ཏུའུ་དབྱིན་
པ་རྫུན་མ་དེ་ཚོ་གཅིག་ཀྱང་རིག་རྒྱུ་མེད་པར་གྱུར། ཐང་ཆེན་དུ་ཤི་བ་དང་རྨས་པ་མང་པོ་
འདུག་སྟེ། འགྱེལ་ཟིན་པའི་ནང་དུ་ཨ་ཙ་ར་དགུ་དང་ཁོ་ལུན་པི་ན”བཞི། ཤོན་པད་རྒྱལ་
པོ་བཅུ་བདུན། གདོན་འདྲེ་གཅིག གླུ་དབྱངས་མཁས་ཅན་གསུམ། ཧྥ་རན་སེའི་སྐུ་དྲག་
གཉིས། འཇར་པན་གྱི་རྒྱལ་པོའི་བཙུན་མོ་གསུམ་བཅས་འདུ། འཇིགས་དངངས་དེའི་ཁྲོད་
དུ། ཧོ་སའེ་ཨེར་ཁ་ཏིའེ་ཨའོ་གཉིས་པས་མཛེས་མ་ལེ་མེ་ཏའེ་སི་བསྐྱབས་ནས་ཡོང་བ་
དང་། ཨའོ་ལེ་ལི་ཡ་ནུའོ་གཉིས་པས་ཕྱི་ནས་ཡོང་བའི་རྒྱལ་མོ་པང་ལ་བཟུང་སྟེ་རང་ཁྱིམ་
དུ་འབྱོར། མོའི་གྱོན་ཆས་ནི་གཤགས་ནས་ཧྲལ་ཧྲུལ་དུ་བཏང་ཟིན་ལ། སྲེ་མོང་དཀར་པོའི་
པགས་པ་ཡི་ཤམ་ལྭའི་ངོས་དག་ནི་ཁྲག་གིས་ཡོངས་སུ་བརྫིས་འདུག མོའི་མིང་ལ་ཧྥེ་ཨེར་
ནན་ཏ“ཏེར་ཁ་ཕི་ཨའོ་ཟེར་ཞིང་། རྒྱལ་ཡོངས་ཀྱི་ཆེས་མཛེས་པའི་བུད་མེད་སྟོང་ལྔ་ལས་
རྩེ་གྲ་རུ་བདམས་རྗེས། ཁོ་ཚོས་མོ་ཁྲིད་ནས་མ་ཁུང་ཏོ་རུ་ཡོང་བ་དང་། མོ་རང་མ་ཏ་ཅ་སི་
ཅ་ཡི་རྒྱལ་མོར་བསྐོ་རྒྱུ་ཁས་ལེན་བྱས་ཡོད་པ་རེད། ཝུའུ་ཨེར་སུའོ་ལས་མོ་ནི་རང་གི་བུ་
མོ་ནང་བཞིན་གཅེས་སྐྱོང་བྱས་པར། མི་རྣམས་ཀྱིས་ཀྱང་མོའི་ཉེས་མེད་ལ་དོགས་འདྲི་མི་
བྱེད་པའི་སྟེང་དུ། ད་རུང་མོའི་བསམ་མེད་རྣམ་དག་གི་ཆར་བརྩེ་སེམས་ཕུལ་སོང་། དམར་
གསོད་དོན་རྐྱེན་བྱུང་ནས་ཟླ་དྲུག་འགོར་བ་སྟེ། རྨས་མ་ཀུན་པོ་སང་དྲག་ཏུ་ཕྱིན་ཅིང་།
སྤྱིའི་དུར་སའི་ནང་གི་ཆེས་མཐའ་མའི་མེ་ཏོག་ཡོད་ཚད་ལྷུང་བའི་དུས་སྐབས་དེར། ཨའོ་
ལེ་ལི་ཡ་ནུའོ་གཉིས་པ་ནི་མོ་དང་མོའི་ཨ་ཕའི་འཚོ་བ་རོལ་སའི་རྒྱང་རིང་གི་གྲོང་ཁྱེར་
དེར་ཕྱིན་ནས་མོ་བཙལ་བ་དང་། དུས་ཕྱིས་སུ་མ་ཁུང་ཏོ་རུ་མོ་དང་གཉེན་སྒྲིག་བྱས་པས།
སྤྲོ་ཟིང་གི་དགའ་སྟོན་བྱ་འགུལ་དེའི་རྒྱུན་ནི་ཉི་མ་ཉི་ཤུའི་རིང་ལ་བསྐྱངས་སོ། །
གཉེན་གྱི་འབྲེལ་བ་ནི་ཅུང་མིན་ན་ཟླ་གཉིས་ཀྱི་རྗེས་སུ་ཆད་སོང་། རྒྱུ་མཚན་ཕུ་
འདེད་བྱས་ཚེ་ཨའོ་ལེ་ལི་ཡ་ནུའོ་གཉིས་པས་ཕེ་ཐེ་ལ“ཁོ་ཐི་སིར་དགོངས་དག་ཞུ་བའི་
ཆེད་དུ། མོར་མ་ཏ་ཅ་སི་ཅ་ཡི་རྒྱལ་མོས་འཕྱོར་ལྭ་གོན་འདྲའི་པར་ཞིག་བསྐྱོན་པ་དེར་
ཐུག་ནས་ཡོད། ཧྥེ་ཨེར་ནན་ཏ་ཡིས་ཤེས་རྗེས་བག་གོས་རྫོང་སྒམ་མཐའ་དག་ལ་སྡུད་
གསོག་བརྒྱབ་འཕྲལ། བརྡ་ཙམ་ཡང་མ་སྦྲན་པར་མ་ཁུང་ཏོ་དང་བྲལ་སོང་། ཨའོ་ལེ་ལི་ཡ་
ནུའོ་གཉིས་པས་འདམ་གཞོང་ཆེ་བར་བགྲོད་སའི་ལམ་རྐེད་ནས་མོའི་རྗེས་ཆོད་པ་བྱུང་
ལ། ཁོས་ཞུ་བ་ཡང་ཡང་བྱས་ཤིང་སྔོན་ཆད་ཀྱི་ནོར་འཁྲུལ་ཇི་སྙེད་བཅའ་ངེས་ཚུལ་སྐྱོ་
ཉམས་དང་བཅས་བརྗོད་མཐར་མོ་ཕྱིར་ཁྱིམ་ནང་ཁྲིད་ཡོང་ཐུབ་པར་གྱུར། དུས་དེ་ནས་
བཟུང་ཁོས་ནི་འགྲོགས་བཟང་མ་དང་འབྲེལ་བ་དུམ་གཅོད་བྱས་པར་མངོན།
ཕེ་ཐེ་ལ.ཁོ་ཐི་སི་ནི་རང་གི་བཟོད་བསྲན་ལ་ཆ་རྒྱུས་ཞེ་དྲག་ཡོད་པས། སྐྱོ་གདུང་གི་
རྟགས་ནི་ཏིལ་ཙམ་ཡང་ཕྱིར་མངོན་དུ་མ་བཅུག དང་ཐོག་མོས་ཁོ་ནི་མེར་ཅི་ཡ་ཏེ་སི་
ཡི་ཁང་བའི་ནང་ནས་ཕྱིར་ཁྲིད་ཡོང་དུས། ཁོ་ད་དུང་བསམ་མེད་བྱིས་པ་ཞིག་ཡིན། ཀླད་
པའི་ནང་ཧྲིལ་པོར་ཆོ་མེད་ཀྱི་བསམ་ཚུལ་སྣ་ཚོགས་ཀྱིས་ཁེངས་འདུག་ཅིང་། དངོས་
ཡོད་ཀྱི་གནས་ཚུལ་ཀུན་པོར་ཆ་རྒྱུས་གང་ཡང་མེད། དེ་བས་མོས་ནི་ཁོ་ལ་འཇིག་རྟེན་
འདིར་རང་གི་སྡོད་གནས་བཙལ། ཁོ་ནི་ལྷན་སྐྱེས་སུ་ཁ་གྲག་པར་མི་དགའ་ལ། གཞན་
དང་མཐུན་ཐབས་མེད་པ་རང་སྟེ། རང་གི་འཇིག་རྟེན་ཆུང་ངུ་དེའི་ཆུ་རྫིང་ནང་རྐྱལ་བར་
མོས། འོན་ཀྱང་མོས་ནི་ཁོར་དེ་སྔ་དང་ཡེ་ནས་མི་མཚུངས་པའི་གཤིས་ཀ་ཞིག་བསྩལ་
སོང་བར། གཤིས་ཀ་དེ་ནི་སྟོབས་ཀྱིས་ཁྱོགས་ཤིང་སྤྲོ་དགས་བརྟས་ལ། གེགས་རྒྱ་ཅི་ཡང་
མེད་པ་དེ་ཡིན་པ་དང་། ཡང་མོས་ནི་ཁོར་ཚེ་སྲོག་མྱོང་རོལ་དང་ཚ་སྤྲོ་ཅི་འདོད་ཀྱི་མོས་
པའང་སློབ་གང་ཐུབ་བྱས་པར་བརྟེན། ཆེས་མཐའ་མར་ཁོ་ནི་ནང་སེམས་ནས་ཕྱིའི་
ཉམས་ཡོད་ཚད། རང་ཉིད་གཞོན་ནུ་མའི་དུས་ནང་རྨི་ལམ་དུ་ཡང་ཡང་འཁོར་བའི་སྐྱེས་
པ་དེ་འདྲ་ཞིག་ཏུ་སློང་སྐྲུན་བྱེད་ཐུབ་པར་གྱུར། ཁོ་གཞི་ནས་གཉེན་བསྒྲིགས་ཟིན། དེ་
ནི་བུ་བུ་མོ་སུ་ཡིན་ཡང་ལག་ཆགས་པ་དང་བསྟུན་ནས་སྔ་རུང་འཕྱི་རུང་གཉེན་བསྒྲིག་
ངེས་པ་དང་ཡང་དག་མཚུངས། ཁོས་ནི་དོན་དེ་ལག་ལེན་དུ་མ་བསྟར་བའི་སྔོན་ལ་མོར་
འཕྲིན་གསར་དེ་བརྗོད་མ་སྤོབས། དེ་འདྲའི་གནས་ཚུལ་འོག་ཁོས་ཆེས་བསམ་མེད་ཀྱི་
སྦྱོར་བ་སྤེལ་སོང་སྟེ། དེ་ནི་དོན་མེད་དུ་ཁོང་ཁྲོ་ལངས་པའམ། ཡང་ན་གཞི་འཛིན་ས་ཅི་
ཡང་མེད་པར་ལེ་བདའ་བྱེད་པ་ལྟ་བུ་རེད། དེ་ལྟར་བྱེད་དོན་ཡང་མདོར་དྲིལ་ན་ཕེ་ཐེ་
ལ་ཁོ་ཐི་སི་ཡིས་རང་འགུལ་གྱིས་ཁོ་དང་གྱེས་ཕྱག་འབུལ་ཨེ་འགྲོ་སྙམ་པ་དེ་ཡིན། ཉིན་
ཞིག ཨའོ་ལེ་ལི་ཡ་ནུའོ་གཉིས་པས་ཡང་དོན་མེད་དུ་འཁྲུག་ཆ་བསླངས་པར། མོ་ནི་
གཡོ་རྒྱ་དེ་ལས་གཞོལ་འཕྲལ་དོན་དག་དེའི་ངོ་བོ་གསལ་རྗེན་དུ་བཟོས།
“གསལ་བོར་བཤད་ན།” མོས་མཐུད་དེ “ཁྱོད་ནི་རྒྱལ་མོ་དང་གཉེན་བསྒྲིག་ན་
འདོད་པ་དེ་རེད” ཅེས་ལབ་
ཨའོ་ལེ་ལི་ཡ་ནུའོ་ནི་ངོ་ཚ་ནས་འབར་ལ་ཁད་བྱས་པར། སྔར་ལས་ཁོང་ཁྲོ་ཇེ་ཆེར་
སོང་འདྲའི་ཚུགས་ཀ་ཞིག་བསྟན་ཐོག ངག་ལས་འདི་ནི་རང་ཉིད་ལ་གོ་ལོག་དང་འཕྱ་
སྨོད་བྱེད་པ་ཡིན་ཞེས་སྨྲས་རྗེས། ཕྱི་རུ་སོང་སྟེ་གཏན་ནས་མ་ཡོང་། ཕེ་ཐེ་ལ་ཁོ་ཐི་སི་
ཡིས་གཉེན་སྒྲིག་གི་རོལ་དབྱངས་དང་ཤོག་སྦག་བཀད་པའི་སྒྲ། སྐུ་མགྲོན་ཚོས་བསྒྲགས
པའི་སྤྲོ་མོས་ཀྱི་འུར་སྒྲ་སོགས་ལ་ཉན་ཞོར། དུས་སྐད་ཅིག་མའི་ནང་ཡང་གཅན་གཟན་
ངལ་གསོ་བའི་ཚེ་ཡི་བག་ཕེབས་པའི་ཉམས་ལྟ་བུ་དེ་ཤོར་དུ་མ་བཅུག ཕར་བལྟས་ཚེ་
འདི་དག་ཡོད་ཚད་ནི་ཨའོ་ལེ་ལི་ཡ་ནུའོ་གཉིས་པའི་པྲ་ཆལ་རང་ངོ་སྙམ་པ་དང་དབྱེར་
མ་མཆིས། མི་འགའ་རེས་མོ་ལ་གདུང་སེམས་ཀྱི་བསམ་ཚུལ་བསྟན་ཀྱང་། མོས་འཛུམ་
མདངས་ཕྱུང་ནས་དེ་ཚོར “སེམས་ཁུར་བྱེད་མི་དགོས” ཞེས་བརྗོད། མོས་ད་དུང “རྒྱལ་
མོ་ཡིན་ཡང་ངའི་ཁར་ཉན་དགོས” ཟེར། ཁྱིམ་མཚེས་བུད་མེད་ཅིག་གིས་མོར་པྲ་ཚིལ་
འཇོག་སྟེགས་ཤིག་ཁྱེར་ཡོང་སྟེ་ཤོར་ཟིན་པའི་དགའ་རོགས་ཀྱི་འདྲ་པར་མདུན་དུ་ཁོར་
ཞིག་ཅེས་ལབ་པར། མོའི་སྐད་ངག་ནང་གསང་བ་ལྐོག་གྱུར་གྱི་ཡིད་ཆེས་འདྲེས་ཞོར་འདི་
ལྟར་བཤད་སོང་།
“ཁོ་ཕྱིར་ཡོང་ངེས་ཀྱི་པྲ་ཚིལ་ཉག་གཅིག་པོ་དེ་དུས་ནམ་ཡང་དཀར་གསལ་ལེར་
ཡོད།"
གཏམ་ཚིག་རང་ལས་མ་འགོངས་ཏེ། སྤྲོ་དགའི་ཟླ་བ་མཇུག་བསྒྲིལ་མ་ཐག ཨའོ་ལེ་
ལི་ཡ་ནུའོ་གཉིས་པ་ནི་མོའི་སར་བུད་ཡོང་། ཁོས་རང་ཉིད་ཀྱི་གྲོགས་པོ་ངན་པ་དེ་ཚོ་དང་
ཡུལ་སྐོར་བརྙན་ལེན་པ་གཅིག་བཅས་ཁྲིད་ཡོང་བར་མ་ཟད། ཧྥེ་ཨེར་ནན་ཏ་ཏེར་ཁ་པི་
ཨའོ་ཡིས་ཚ་སྤྲོ་དུས་ཆེན་ཐོག་གོན་ཞིང་། ཁྲག་ཤུལ་མངོན་པའི་ཕྱི་ལྭ་དང་སྲེ་མོང་དཀར་
པོའི་པགས་པའི་བཟོས་པ་ཡི་ཤམ་ལྭ་བཅས་ཀྱང་ཁྱེར་ཡོང་འདུག ཉིན་དེའི་ཕྱི་དྲོ་སྟེ།
སྤྲོ་ཚོགས་ཀྱི་རྣམ་པ་ད་རུང་ཉམས་མེད་པའི་གོ་སྐབས་དང་བསྟུན་ནས། ཁོས་ནི་ཕེ་ཐེ་
ལ“ཁོ་ཐི་སིར་རྒྱལ་མོ་ཡི་མཆོར་ལྭ་གོན་དུ་བཅུག་པའི་ཁར། མོ་ནི་མ་ཏ་ཅ་སི་ཅ་ཡི་ཆེས་
མཐོ་བའི་དབང་བསྒྱུར་མཁན་དུ་བསྐོས་པའི་མཚུངས་སུ། གྲོགས་པོ་ཚོ་ལ་ནུས་ཤུགས་
རྩལ་སྤྲུགས་ཀྱིས་དུས་སྟོན་ཆེན་པོ་དེ་མཚོན་པའི་འདྲ་པར་གྱི་འགྱེད་བརྒྱབ། མོས་ཀྱང་
རང་ནུས་ཅི་ཐུབ་སྒོས་རོལ་རྩེད་དེར་རོགས་འདེགས་བྱས་ཤིང་། སེམས་ཁོང་དུ་ཁོ་ལ་སྙིང་
རྗེ་བའི་ཚོར་སྣང་གིས་བརྟས། ཁོས་འདི་འདྲའི་ཆོ་མེད་པའི་སྦྱོར་བ་སྤེལ་ནས་རང་དང་
འགྲིག་མཐུན་ཡོང་བར་བྱེད་པ་ནི་ཁོ་ལ་དངངས་སྐྲག་ངེས་ཅན་ཞིག་ཡོད་ངེས་བསམས།
མཚན་མོའི་ཆུ་ཚོད་བདུན་པ་སླེབས་པར། མོས་མུ་མཐུད་དུ་རྒྱལ་མོའི་མཆོར་ལྭ་གོན་ཏེ་
མལ་ཁྲིའི་སྟེང་ཁོར་སྣེ་ལེན་བཟང་པོ་བགྱིས། ཁོ་བཟའ་སྒྲིག་བྱས་ནས་ཟླ་གཉིས་འགོར་
ལ་ཉེ་ཡང་། མོས་དེ་མ་ཉིད་དུ་ཁོའི་གཉེན་སྒྲིག་གི་འཚོ་བ་ནི་མཛེས་དགུས་ཁྱོགས་པ་
ཞིག་མིན་ཚུལ་རྟོགས་སོང་བར། སེམས་ནང་དུ་འཁོན་ལན་བསློག་པའི་སྤྲོ་བ་མི་དམན་
པ་རེ་བྱུང་། ཡིན་ནའང་ཉིན་གཉིས་ཀྱི་རྗེས་ནས་ཁོ་ཕྱིར་ཡོང་མ་ཐུབ། ད་དུང་མི་གཞན་
གདན་འདྲེན་གྱིས་ཁ་ཁར་སོང་རྗེས་ཀྱི་དོན་དག་ཇི་སྙེད་ཐག་གཅོད་པར་སྐུལ། མོས་ཀྱང་
རང་གིས་དེ་སྔོན་ཚོད་དཔག་བྱས་པ་ལས་ཀྱང་བཟོད་བསྲན་ཤུགས་ཆེན་འདོན་དགོས་
པ་རྟོགས། རྒྱུ་མཚན་ནི་ཁོས་རང་ཉིད་བློས་བཏང་གིས་ཕྱི་ངོས་སུ་གཉེན་སྒྲིག་གི་བཟོ་དེ་
རྒྱུན་བསྐྱང་ན་འདོད་ཡོད། འོན་ཀྱང་མོར་མཚོན་ན་ཅུང་ཙམ་ཡང་འཚབ་ཀྱིན་མེད་དེ།
སྔོན་ཆད་ལྟར་གཡང་རྫི་ཉལ་ནས་བསྡད་ན། གཡང་ལ་འཁོར་ཏེ་ཡོང་བའི་ཚུལ་བཟུང་
ནས་བསྡད་པར། ཚུལ་དེས་མི་རྣམས་ལ་བཞག་པའི་བག་ཆགས་ནི། མོ་སྙིང་རྗེ་སྐྱེ་འོས་
སའི་བུད་མེད་ཅིག་ཡིན་པ་དེ་རེད། མོར་ཤུལ་དུ་བསྐྱུར་བའི་རྗེས་དྲན་དངོས་པོ་ཉག་
གཅིག་པུ་ནི་ཨའོ་ལེ་ལི་ཡ་ནུའོ་གཉིས་པ་ཡི་ཀོ་ལྷམ་རྩི་ཅན་ཆ་གཅིག་དེ་ཡིན། ཁོས་སྔོན་
ཆད་རང་གིས་ཀོ་ལྷམ་དེ་གོན་ནས་རོ་སྒམ་ནང་ཉལ་ངེས་ཞེས་བརྗོད་མྱོང་བ་ལ། མོས་ནི་
རས་ཀྱིས་ཀོ་ལྷམ་ཆ་གཅིག་པོ་དེ་ལེགས་པོར་གཅུད་རྗེས་གྱོན་ཆས་འཇོག་སའི་སྒམ་གྱི་
ཡང་ཕུག་ཏུ་ཉར་བ་དང་། བློ་རྣལ་ལ་ཕབ་ནས་བསྒུག་རྒྱུཪ་གྲ་སྒྲིག་ཡག་པོ་བྱས་སོང་ངོ་། །
“ཁོ་སྔ་འཕྱི་གང་རུང་ལ་ཕྱིར་ཡོང་ངེས།” མོས་དེ་ལྟར་འདོད་ཅིང་། ངག་ལས “ཀོ་
ལྷམ་ཆ་གཅིག་པུ་འདི་གོན་པའི་ཆེད་ཁོ་ནར་ཡང” ཞེས་ཤོར།
མོས་བསྒུགས་པའི་དུས་ཡུན་ནི་ཚོད་དཔག་བྱས་པ་བཞིན་རིང་བ་ཞིག་མིན། དོན་
དངོས་སུ་ཨའོ་ལེ་ལེ་ཡ་ནུའོ་གཉིས་པས་གཉེན་བསྒྲིགས་པའི་དགོང་མོ་དེ་ནས་བཟུང་
ཤེས་པ་ནི། རང་ཉིད་ཀོ་ལྷམ་རྩི་བྱུགས་པ་ཅན་གོན་དགོས་ལ་མ་ཐུག་སྔོན་དུ། ཕེ་ཐེ་ལ.ཁོ་
ཐི་སི་ཡི་ཁྱིམ་དུ་ཡོང་ངེས་པ་དེ་རེད། ཧྥེ་ཨེར་ནན་ཏ་ནི་དངོས་ཡོད་འཇིག་རྟེན་གྱི་ཆ་
གང་དང་ཡང་མི་མཐུན་པའི་བུད་མེད་ཅིག་སྟེ། མོ་སྐྱེ་ས་དང་ལག་ཆགས་ས་ཀུན་པོ་རྒྱ་
མཚོ་དང་ལེ་བར་སྟོང་གིས་ཆོད་པའི་འཇིགས་རུང་གི་གྲོང་ཁྱེར་ཞིག་ཡིན། མུན་སྟུག་
པའི་མཚན་མོར་གྲོང་ཁྱེར་ནང་གི་རྡོ་ལེབ་བཏིངས་པའི་སྲང་བར་ཆུང་བ་ཀུན་ཏུ་ཙུང་
ཏུའུ་དུས་རབས་ཀྱི་ཤིང་རྟ་འདེད་མཁན་དག་ཤར་ཤར་སྐྱོད་པར་བྱེད། ཕྱི་དྲོའི་ཆུ་ཚོད་དྲུག་
པ་སླེབས་ཐེངས་རེར། གྲོང་ཁྱེར་ཡོངས་ཀྱི་དུས་ཚོད་ཐོག་ཁང་ནང་གི་འདས་བརྡའི་ཅོང་
གི་སྒྲ་དག་མཉམ་པོར་གྲག་འགྲོ། དེ་ཡང་དུར་མཆོད་ར་བར་བཀོལ་བའི་སོ་ཕག་བཏིངས་
འདུག་པའི་ཚོ་དཔོན་གྱི་གཞིས་ཀ་ཆེན་མོར་མཚོན་ན་ལོ་ཧྲིལ་པོར་ཉི་འོད་མཐོང་དཀོན།
ལྷས་རའི་ནང་གི་ཤུག་པའི་ཡལ་ག་དང་ལོ་མར་མཚར་རྒྱུ་མེད་ལ། ཉལ་ཁང་ནང་གི་
དཀར་པོའི་མདོག་ཅན་གྱི་ཡོལ་རས་ཀྱང་འོད་མེད་མག་མོག་ཅན་ཡིན་པ་དང་། མཚན་
བསུང་མེ་ཏོག་གི་ལྡུམ་རའི་བར་ཁྱམས་སུ་ཆུ་བཞུར་བའི་ཤུལ་ཡོད་པས། ག་ས་ཀུན་པོ་
འཆི་གཟུགས་ཀྱི་གྲིབ་མས་བཟུང་འདུག ལང་ཚོ་དར་བབ་ཀྱི་དུས་ནང་ཚུད་རྗེས་སུ། ཧྥེ་
ཨེར་ནན་ཏས་ཕྱི་རོལ་གྱི་གནས་ཚུལ་ཤེས་པ་ནི་ཁྱིམ་མཚེས་ཚང་ནས་བསྒྲགས་ཡོང་བའི་
སྐྱོ་གདུང་གིས་ཁེངས་པའི་རྣོ་སྦྲེང་སྦྱོང་བའི་རོལ་དབྱངས་དེ་ཡིན། དཀྲོལ་མཁན་གྱི་མི་
དེར་ཆ་བཞག་ན་ཉིན་གུང་གི་ངལ་གསོ་ཡང་མེད་པར། ལོ་ཟླ་གུང་དུ་བསྒྲིལ་ནས་སྦྱོང་
མཚམས་ཡེ་ནས་མི་འཇོག ཨ་མའི་ཁང་བའི་ནང་དུ། ཨ་མར་ནད་ཕོག་འདུག མོའི་
བཞིན་རས་ནི་རབ་རིབ་ཀྱི་ཚོན་མདོག་ཤེལ་སྒོ་སྤྲད་པའི་སྒེའུ་ཁུང་འོག་དེར་ལྗང་སེར་
དུ་གྱུར་ནས་ཡོད། མོས་འགྱུར་བ་བྲལ་ཅིང་བསྐྱར་ཟློས་ཡིན་ལ། ཡར་སྐུལ་མི་ནུས་པའི་
དབྱངས་ཀྱི་འདེགས་འཇོག་ལ་ཉན་ཞོར། སེམས་སུ་དབྱངས་ཀྱི་འགྱུར་ཁུགས་འདི་འཇིག་
རྟེན་གྱི་ཁོངས་སུ་དེ་ལྟར་རང་དབང་གིས་འཕུར་སྐྱོད་བྱེད་པར། རང་ཉིད་ཀྱིས་ཏ་ལའི་མེ
ཏོག་ཕྲེང་བ་སླ་ཞོར་ལུས་ཟུངས་ཟད་ཀྱིན་འདུག་སྙམ། ཨ་མར་ཆུ་ཚོད་ལྔ་པའི་ཐོག་འཕར་
བའི་ཚ་ནད་ཕོག་སྟེ་རྔུལ་ཆུ་བར་མེད་དུ་བཞུར་འདུག་པར། ད་དུང་མོར་སྔོན་ཆད་དར་
ཐོག་ན་ཡོད་པའི་དོན་དག་གླེང་བར་བྱེད། ཧྥེ་ཨེར་ནན་ཏ་ལོ་ན་གཞོན་པའི་དུས་ཏེ། ཟླ་
འོད་གསལ་བའི་མཚན་མོ་ཞིག་ལ། མོས་ལུས་སུ་ལྭ་བ་དཀར་པོ་གོན་པའི་བུད་མེད་མཛེས་
མ་ཞིག་མེ་ཏོག་ར་བ་བརྒྱུད་ནས་གསོལ་འདེབས་བྱ་སའི་ཁང་བའི་ནང་འཛུལ་བ་མཐོང་།
དེ་འདྲའི་སྐད་ཅིག་མར་བག་ཆགས་ཟབ་མོ་བཞག་པའི་ནང་དུ། ཁོའི་སེམས་པ་ཆེས་མི་
བདེ་བར་གཏོང་བ་ནི་བུད་མེད་དེའི་བྱད་བཞིན་རང་དང་ཨ་ན་མ་ན་སྟེ། ལོ་ཉི་ཤུའི་རྗེས་
ཀྱི་རང་དང་ཀུན་ནས་མཚུངས་པ་དེ་རེད། “དེ་ནི་ཁྱོད་ཀྱི་ཨ་ཕའི་རྨོ་མོ་ཡིན་ལ། མོ་རྒྱལ་
མོ་བྱས་མྱོང་།” ཨ་མས་གློ་ལུ་མཚམས་བཞག་རྗེས་ཀྱི་བར་ཞིག་ནས་མོར་དེ་ལྟར་བརྗོད་
པ་དང་། ཡང་མཐུད་ནས “མོས་མཚན་བསུང་མེ་ཏོག་གི་ཡལ་ག་ཞིག་གཅོག་དུས་དྲོས་
འཁྱག་བྱུང་ལ། དུས་ཕྱིས་སུ་ནད་གཞི་དེའི་དབང་གིས་གྲོངས་པ་རེད” ཟེར། ལོ་མང་པོའི་
རྗེས་སུ། ཧྥེ་ཨེར་ནན་ཏ་ཡིས་རང་གི་བྱད་བཞིན་ཨ་ཕའི་རྨོ་མོ་དང་ཧ་ཅང་འདྲ་ཚུལ་ཚོར་
སྐབས། གཞི་ནས་མོས་གཞོན་དུས་སུ་མཐོང་མྱོང་བའི་རྣམ་པ་དེར་དོགས་པ་ཟོས་པར། ཨ་
མས་དེ་མ་ཐག་མོའི་ཡིད་གཉིས་དཔྱང་ཐག་རང་ལ་སྡིགས་མོ་བྱས་སོང་ངོ་། །
“ང་ཚོའི་ཁྱིམ་རྒྱུད་འདིའི་དབང་ཐང་ལ་སུས་ཀྱང་འགྲན་མི་ཐུབ་པ་དང་། རྒྱུ་ནོར་
ལོངས་སྤྱོད་ཀྱང་འཛད་མཐའ་མེད།” མོས་དེ་ལྟར་བཤད་རྗེས། ཡང “ཁྱོད་ཀྱང་རྒྱལ་མོ་
རུ་འགྱུར་ངེས” ཟེར།
མོས་དེ་ནི་བདེན་པ་རེད་སྙམ་བྱུང་། ཁྱིམ་ནང་དུ་རྒྱུ་ཡ་མ་སོ་མ་ལས་བྱས་པའི་རས་
ཀྱིས་ཅོག་ཙེ་རིང་བོའི་ཐོག་འགེབས་ཤིང་། དངུལ་གྱི་གསོལ་ཆས་ཀྱང་བཤམས་པར་
འགྱུར་ངེས་ནའང་། དེ་ནི་ཆུ་བསྲེས་པའི་ལྕོག་ལེ་ཕོར་བ་གང་འཐུང་བ་དང་། ཀ་ར་བྲོ་
བའི་སོབ་གོར་ལེབ་མོ་གཅིག་ཟ་བའི་ཆེད་ཙམ་ཡིན་པ་རང་ངོ༌། །དེ་ལྟར་གཉེན་སྒྲིག་གི་
ཉིན་མོ་སླེབས་རག་བར་དུ། མོར་མཚོན་ན་ཁྱད་དུ་མཚར་བའི་རྒྱལ་ཁབ་ཅིག་གི་རྒྱལ་
མོ་རུ་འགྱུར་ངེས་ཅན་གྱི་རྨི་ལམ་དེ་རྨི་བཞིན་ཡོད། དེ་ཡང་མོའི་ཕ་རྒན་ཐང་ཧྥེ་ཨེར་
ནན་ཏོ་ཡིས་བག་མར་རྫོང་ཆས་དག་བཀོད་སྒྲིག་བགྱི་དུས་ཁང་ཁོངས་གཏའ་མར་འཇོག་
པའི་ཨར་ལ་ཐུག་འདུག འདི་ནི་ལོ་ན་ཆུང་བས་མ་རྟོགས་པའམ་ཡང་ན་འདོད་རྔམ་ཆེར་
མངོན་བྱེད་པ་གང་ཡང་མིན། ངོ་མ་བཤད་ན་མོ་ནི་འདི་ལྟར་སྐྱེད་སྲིང་བྱས་འོངས་པ་
ཡིན། སྔ་དོན་ལ་རྗེས་དྲན་བྱེད་ནུས་པའི་དུས་ནས་བཟུང་། མོའི་དྲན་ངོགས་སུ་གསལ་
བ་ནི་རང་གིས་དུས་ནམ་ཡང་ཁྱིམ་རྒྱུད་ཀྱི་རིས་ཐམ་བརྐོས་སྣང་བའི་གསེར་གྱི་སྐྱག་
གཞོང་ནང་དུ་གཅིན་སྐྱག་གཏོང་བ་དེ་རེད། ལོ་བཅུ་གཉིས་སྟེང་ཆེས་ཐོག་མར་ཁྱིམ་
དང་བྲལ་བ་སྟེ། མོ་འགྲོ་སའི་གནས་དེ་ནི་སྲང་ལམ་གཉིས་ཀྱི་ཕྱི་རོལ་ན་འདུག་པའི་ཡེ་
ཤུའི་ཆོས་ལུགས་ཀྱི་དགེ་སྒྲུབ་ཁང་ཞིག་ཡིན་ཡང་། ཤིང་རྟར་བསྡད་ནས་སོང་བའོ། །མོའི་
སློབ་གྲོགས་ཚོས་མཚར་སྣང་དང་བཅས་ཤེས་རྟོགས་བྱུང་བ་ནི། མོ་གཅིག་པུ་ཁ་བཀར་
ནས་རྒྱབ་བསྙེས་མཐོ་བའི་སྟེགས་བུ་ཞིག་གི་སྟེང་བསྡད་འདུག དེ་ཡང་ངལ་གསོ་བའི་
དུས་ཚོད་ནང་དུའང་གམ་གྱི་མི་ཚོར་འགྲོགས་པར་མི་བྱེད་པ་རང་རེད། “མོ་ནི་སྤྱིར་
བཏང་བ་ཞིག་མ་རེད།” དགེ་སྒྲུབ་མ་རྣམས་ཀྱིས་འགྲེལ་བཤད་ཀྱི་ཚུལ་དུ “མ་འོངས་
པའི་དུས་སུ་རྒྱལ་མོར་འདུག་དགོས་པ་ཡིན” ཟེར། མོའི་སློབ་གྲོགས་ཚོ་ནི་དོན་དེར་ཐེ་
ཚོམ་ཅི་ཡང་ཟ་རྒྱུ་མེད་ཅིང་། རྒྱུ་མཚན་ནི་སྐབས་དེའི་ནང་གི་མོ་ལ་ཆ་བཞག་ན་གྲོགས་
མོ་དག་གིས་ཡེ་ནས་མཐོང་མྱོང་མེད་པའི་མཛེས་ཉམས་དེ་མངོན་གྱིན་འདུག་སྟེ། ད་ནི་
མཐོ་བརྗིད་དང་སྒམ་བརླིང་ཅན་གྱི་སྨན་ཤར་ཞིག་ཏུ་འགྱུར་བཞིན་པ་དེའོ། །ལོ་ངོ་བརྒྱད་
ཀྱི་རྗེས་སུ། མོས་ལ་ཏིང་སྐད་ཀྱིས་སྙན་ངག་འབྲི་ཤེས་ཤིང་། གནའ་བོའི་རྣོ་སྦྲེང་དཀྲོལ་
ནུས་པར་མ་ཟད། མི་དྲག་དང་མཉམ་པོར་གླག་གིས་རི་དྭགས་རྔོན་ཐབས་གླེང་བའམ།
ཆོས་དཔོན་གཙོ་བོ་དང་ཆབས་ཅིག་ཆོས་སྲུང་རིག་པ་བགྲོ་བའི་མཚུངས་སུ། ད་དུང་ཚོ
ཆེན་གཞན་པའི་རྒྱལ་པོར་འཇིག་རྟེན་མི་ཡུལ་གྱི་སྲིད་དོན་བསྙད་པ་དང་། ཡང་ཆོས་
རྒྱལ་མཆོག་ལ་རྒྱལ་ཁབ་ཀྱི་དོན་དག་འགྲེལ་བརྗོད་བྱེད་པ་ལས་གཞན། ཕ་མའི་ཁྱིམ་དུ་
ལོག་ནས་འདས་མཆོད་མེ་ཏོག་ཕྲེང་བ་བསླས་པ་བཅས་ཀྱང་བྱེད་པར་ནུས། མོས་གསལ་
རྟོགས་བྱུང་བ་ནི་ཁང་བའི་ནང་ཧྲིལ་པོ་སྟོང་ཧང་ངེར་གྱུར་སྣང་སྟེ། ད་ནི་དགོས་ངེས་ཀྱི་
ཁྱིམ་ཆས་སྐོར་ཞིག་དང་པྲ་ཚིལ་སྟེགས་བུ། དངུལ་གྱི་གསོལ་ཆས་བཅས་ལས་ལྷག་མི་
འདུག ཁྱིམ་ཆས་གཞན་དག་རེ་རེ་བཞིན་བཙོངས་ཏེ་མོའི་སློབ་ཡོན་དུ་བྱིན་སོང་། ཨ་
མ་ཡང་ཆུ་ཚོད་ལྔ་པའི་ཐོག་གི་ཚ་ནད་ཀྱིས་ཕྱི་མའི་ཡུལ་ལ་དྲངས་ཚར་བར། ཨ་ཕ་ཐང་
ཧྥེ་ཨེར་ནན་ཏོ་གཅིག་པུས་ལུས་སུ་ལྭ་བ་ནག་པོ་ཁ་ཚང་ཞིག་གོན་ཐོག གོང་དཀྲིས་སྲ་
མོ་ཅན་དེ་བརྒྱབ་འདུག་ཅིང་། བྲང་ཁུག་ནང་བཅུག་པའི་དུས་ཚོད་ཀྱི་ལུང་བུ་ནི་ནམ་
རྒྱུན་བྲང་ངོས་སུ་འཁྱིལ་གཟུགས་ཀྱིས་མངོན། ཁོས་གཟའ་ཟླ་བའི་ཉིན་མོ་སླེབས་ཐེངས་
རེར་མོར་ཁྱིམ་ནང་བཀོལ་སྤྱད་ཀྱི་དངུལ་སྒོར་གཅིག་རེ་སྟེར་སྲིད་ལ། དུས་མཚུངས་སུ་
གཟའ་འཁོར་སྔོན་མའི་ནང་བསླས་ཟིན་པའི་འདས་མཆོད་མེ་ཏོག་ཕྲེང་བ་ནི་ཁྱེར་ནས་
བུད་འགྲོ། ཁོར་མཚོན་ན་ཉིན་གཅིག་གི་དུས་ཚོད་མང་ཆེ་ཤོས་ནི་རང་ཉིད་དཔེ་ཁང་
ནང་འགོག་པར་བྱེད། ཆེས་ཉུང་བའི་རྒྱ་སྲང་དུ་འགྲོ་བའི་དུས་ནང་ཡང་ཕྱི་དྲོའི་ཆུ་ཚོད་
དྲུག་པའི་སྔོན་ལ་ཕྱིར་ཁྱིམ་དུ་བསླེབ་ངེས་པར་མ་ཟད། མོར་འགྲོགས་ཏེ་རྒྱ་སེའི་མེ་ཏོག་
གི་ཆོས་དེ་འདོན་སྲིད་དོ། །མོས་ནི་མི་སུ་དང་སུ་ལའང་བརྩེ་བ་ཟབ་མོ་བཅང་བར་མི་བྱེད་
དེ། མོས་རྒྱལ་ཁབ་ཧྲིལ་པོར་ཁྲག་བཞུར་བའི་དམག་འཁྲུག་གང་མང་བྱུང་སྟེ་རྒུད་ལམ་དུ་
འགྲོ་བའི་དོན་དག་ཅི་ཡང་ཐོས་ཀྱིན་མེད་པ་དང་། མོས་ཉིན་རེའི་ཕྱི་དྲོའི་ཆུ་ཚོད་གསུམ་
པའི་ཐོག་རྣོ་སྦྲེང་སྦྱོང་བའི་གླུ་དབྱངས་ལ་ཉན་པའི་དོན་དེ་ཡང་བར་ཆད་མ་མྱོང་། ད་
དུང་མོ་ནི་རྒྱལ་མོར་སྡོད་འདོད་ཀྱི་རྨི་ལམ་འཇིག་ལ་ཉེ་བའི་དུས་སྐབས་དེར། སྒོ་ཆེན་
བྲེལ་མྱུར་ངང་རྡུང་བའི་སྒྲ་གཉིས་བསྟུད་མར་གྲག་ཡོང༌། མོས་སྒོ་འབྱེད་དུས། མདུན་
ཕྱོགས་སུ་དམག་ལྭ་གྲ་དག་གོན་ཞིང་སྦྱོར་བ་སྒམ་དཀྱེལ་ཆེ་ལ། མཁུར་མགོར་རྨ་ཤུལ་
ཡོད་ཐོག བྲང་ངོས་སུ་རྒྱུ་གསེར་ལས་གྲུབ་པའི་བྱས་རྗེས་གཟེངས་རྟགས་ཤིག་བཏགས་
སྣང་བའི་དམག་མི་ཞིག་ལངས་འདུག མི་དེ་དང་མོའི་ཨ་ཕ་གཉིས་པོ་དཔེ་ཁང་ནང་
ཕྱིན་ནས་གསང་གྲོས་ལ་འཇུག་པར་བྱེད། ཆུ་ཚོད་གཉིས་ཀྱི་རྗེས་སུ། ཨ་ཕ་ནི་འཚེམ་བཟོ་
བྱེད་སའི་ཁང་བའི་ནང་མོ་འཚོལ་དུ་བུད་ཡོང་། “རྡོག་ཁྲེས་གྲ་སྒྲིག་བྱ་རོགས།” ཁོས་
མོ་ལ “ཁྱོད་ནི་ས་ཐག་རིང་ཞིག་ཏུ་འགྲུལ་བཞུད་ལ་འགྲོ་དགོས” ཟེར། མོ་ནི་དེ་ལྟར་
མ་ཁུང་ཏོ་རུ་ཁྲིད་ཡོང་བ་ཡིན། ཏག་ཏག་ཉིན་གཅིག་གི་ནང་དུ། འཚོ་བ་ཡིས་རྩུབ་དྲག་
ཆེན་པོའི་སྒོ་ནས་མོའི་རེ་བ་སིལ་བུར་བཟོས་སོང་སྟེ། ཁ་ཇེ་གསལ་དུ་བཏང་ན། ཕ་མས་
ལོ་མང་པོའི་རིང་དུ་སྦ་གསང་ཅི་ཐུབ་བྱས་པ་ཡོད་ཚད་གཅེར་རྗེན་དུ་མོའི་འདྲེན་བྱེད་
ལམ་ལ་མངོན་ཡོང་། ཕྱིར་ཁྱིམ་དུ་སླེབས་རྗེས། མོས་ནི་རང་ཉིད་ཁང་བའི་ནང་བཅུག་
སྟེ་སྐྱོ་བའི་སྒོ་ནས་ངུ་བ་ལས། ཐང་ཧྥེ་ཨེར་ནན་ཏོ་ཡི་རེ་ཞུ་དང་འགྲེལ་བཤད་ལ་ཁ་ཡ་ཡེ
ནས་མི་བྱེད་དེ། དེ་འདྲའི་ཐབས་ལམ་ལ་བརྟེན་ནས་རྣ་བར་གཟན་པའི་འཕྱ་དགོད་ཀྱིས་
བཟོས་པའི་རྨ་ཤུལ་དེ་གསོ་ཨེ་ཐུབ་ཀྱི་ཆར་གཅིག་ཏུ་འབད། དེ་ཡང་མོས་ནི་ཚེ་གང་བོར་
ཉལ་ཁང་ལས་ཕྱིར་གོམ་པ་གང་ཡང་མི་སྤོ་རྒྱུའི་སེམས་ཀྱི་དམ་བཅའ་འཇོག་སྒང་དེར།
ཨའོ་ལེ་ལི་ཡ་ནུའོ་གཉིས་པས་མོ་བཙལ་ནས་བུད་ཡོང་། དཀྱོགས་གླགས་དེ་ནི་བློ་ཡུལ་
ལས་འགོངས་པ་ཞིག་རེད། རྒྱུ་མཚན་ནི་མོ་ཐོག་མའི་དུས་ནང་འཚབ་ཅིང་ཁྲོ་ལ། ཁ་
སྐྱེངས་ཤིང་སེམས་མི་སྐྱིད་པ་བྱུང་བས། རྫུན་ལབ་སྟེ་རང་གི་ཐོབ་ཐང་དངོས་དེ་གསང་རྒྱ་
བྱས། ཨའོ་ལེ་ལི་ཡ་ནུའོ་གཉིས་པ་སྒོར་བུད་ནས་མོ་འཚོལ་དུ་ཡོང་སྐབས། ཁོས་ཤེས་པའི་
ཁུངས་སྣེ་ངོ་མ་ནི་གཉིས་མ་གཏོགས་མེད་དེ། ནང་ལོགས་ཀྱི་མིའི་ཐུན་མོང་མ་ཡིན་པའི་
སྐད་ངག་དང་ཏ་ལའི་ལོ་མ་སྤྱད་ནས་བསླས་པའི་འདས་མཆོད་མེ་ཏོག་ཕྲེང་བ་གཉིས་
སོ། །ཁོས་ནི་ཀུན་པོ་བློས་བཏང་ནས་མོ་བཙལ། ཁོས་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་
ཏིའེ་ཡས་རི་རབ་འཕྲེད་བརྒལ་གྱིས་མ་ཁུང་ཏོ་གསར་འཛུགས་བྱེད་འདྲའི་སྤོབས་པ་
རྩིང་བ་དེ་བསྐྱེད་སོང་ལ། ཁོས་ཧྲང་ཞའོ་ཨའོ་ལེ་ལི་ཡ་ནུའོ.པུའུ་ཨེན་ཏིའེ་ཡས་ཡང་དང་
བསྐྱར་དུ་དགོས་མེད་ངང་དམག་འཁྲུག་བསླངས་པའི་ང་རྒྱལ་རང་མངོན་པར་བགྱིས་པ་
དང་། ཡང་ཝུའུ་ཨེར་སུའོ་ལས་བློ་གཅིག་སེམས་གཅིག་གིས་ཁྱིམ་རྒྱུད་ཀྱི་ཤ་ཁྲག་འབྲེལ་
བ་རྒྱུན་བསྐྱང་འདོད་ཀྱི་ཨུ་ཚུགས་གང་དེ་བཅངས་ནས། ཧྥེ་ཨེར་ནན་ཏ་རྙེད་རག་བར་
དུ་སྤོབས་སེམས་ཀྱི་མགོ་བོ་ཏིལ་ཙམ་ཡང་སྨད་མ་མྱོང་། དེ་ཡང་ཁོས་ཏ་ལའི་ལོ་མས་
བཟོས་པའི་འདས་མཆོད་མེ་ཏོག་ཕྲེང་བ་གང་དུ་བཙོང་རྒྱུ་ཡོད་ཚུལ་འདྲི་དུས། མི་རྣམས་
ཀྱིས་ཁོ་ཁྱིམ་ཚང་རེ་རེར་ཁྲིད་ཡོང་ནས་གདམ་གསེས་བྱེད་དུ་བཅུག་སོང་བ་དང་། ཡང་
ཁོས་སུ་ཚང་ན་འཛམ་གླིང་དུ་ཆེས་མཛེས་པའི་སྨན་ཤར་འདུག་ཚུལ་འདྲི་སྐབས། ཨ་མ་
མཐའ་དག་གིས་སོ་སོའི་བུ་མོ་ཁྲིད་དེ་ཁོའི་མདུན་སར་བུད་ཡོང་། སྨུག་པ་ལང་ལོང་གཡོ་
བའི་སྲང་ལམ་གྱི་བར་གསེང་སྟེ། དུས་ཚོད་བརྗེད་ངས་ཤིང་འཕྲུལ་སྣང་ཡལ་འགྱུར་བའི་
མགོ་འཁོར་ཕོ་བྲང་དུ། ཁོ་ནི་བར་སྐབས་ཤིག་ལ་ཁ་ཕྱོགས་མི་ཤེས་མཁན་དུ་གྱུར། ཁོ་ནི་
དེ་ལྟར་སེར་མདོག་གི་མུ་གེ་ཐང་ཞིག་བརྒལ། དེ་གར་བྲག་ཅ་ཡིས་མི་ཡི་བསམ་གཞིག་
བསྐྱར་ཟློས་བྱས་འགྲོ་ལ། སེམས་མི་བདེ་བ་ཡིས་མ་འོངས་པའི་མདུན་ལྗོངས་སྟོན་པར་
བྱེད། དེ་ལྟར་འབྲས་མེད་ངང་གཟའ་འཁོར་འགར་བཙལ་མཐར། ཁོ་ནི་གཞི་ནས་རྒྱུས་
མེད་ཀྱི་གྲོང་ཁྱེར་ཞིག་ཏུ་སླེབས། གྲོང་ཁྱེར་དེར་མཚོན་ན་དུས་ཚོད་ཐོག་ཁང་ཡོད་དོ་
ཅོག་ལས་དུས་མཉམ་པོར་འཆི་བརྡ་བསྒྲག་ངེས། གནས་དེ་འདྲ་ཞིག་སྔོན་ཆད་གཏན་
ནས་མཐོང་མ་མྱོང་ལ། ཡང་སྐྱེ་བོ་སུས་ཀྱང་ཡུལ་དེ་འདྲ་སྤྲོས་བརྗོད་བྱས་མྱོང་མེད། ཡིན་
ནའང་ཁོས་ཅང་མ་འགོར་བར་འདས་པོའི་རུས་པ་ལས་མཆེད་པའི་རྡོ་ཐལ་གྱིས་རལ་
བར་བཟོས་པའི་ཕྱིའི་ལྕགས་རི་དང་། སྲིན་འབུས་ཁུང་བཏོད་སྣང་བའི་ཤིང་གཏུན་གྱིས་
བཟོས་པའི་བསིལ་སྟེགས་ཉམ་ང་བ། ད་དུང་སྒོ་ཆེན་སྟེང་འཛེར་བ་གང་ཞིག་ཆར་ཆུ་
ཡིས་བྲན་ནས་རབ་རིབ་ཏུ་བཟོས་ཤིང་། ད་ནི་འཇིག་རྟེན་འདིའི་ཆེས་སྐྱོ་ཤས་མངོན་
འགྱུར་གྱི་མཐིལ་ཤིང་བཅས་མཐོང་བར། དེ་ནི་ཏ་ལའི་ལོ་མས་བཟོས་པའི་འདས་མཆོད་
མེ་ཏོག་ཕྲེང་བ་བཙོང་སའི་གནས་ཡིན་པ་ཤེས་སོང་། དུས་དེར་ཧྥེ་ཨེར་ནན་ཏ་ཡིས་ཁྱིམ་
ཚང་དགེ་སྒྲུབ་མར་བཅོལ་ནས་ལམ་ལ་ཆས་པའི་ཆེས་གྲང་ངར་ཆེ་བའི་ཞོགས་རང་
སྟེ། དགེ་སྒྲུབ་མ་རྣམས་ལ་མཚོན་ན་བག་གོས་ཀྱང་བཙེམ་ལོང་མེད་པར་པྲ་ཚིལ་སྟེགས་
བུ་དང་། རྒྱུ་དངུལ་ལས་བྱས་པའི་གསོལ་ཆས། གསེར་གྱི་སྐྱག་གཞོང་། ད་རུང་ལོ་ཉིས་
བརྒྱའི་ནང་ཁྱིམ་དོན་རིམ་གྱིས་རྒུད་ནས་ཤུལ་དུ་ལུས་པའི་བེད་མེད་ཁྱིམ་ཆས་མང་པོ་
སྒམ་ཆེན་པོ་དྲུག་གི་ནང་དུ་བཅུག་སོང་། ཐང་ཧྥེ་ཨེར་ནན་ཏོ་ཡིས་མཉམ་པོར་འགྲོ་བའི་
རེ་ཞུ་དང་དུ་མ་བླངས། ཁོས་རྗེས་སུ་ལས་ཀ་མཐའ་དག་བསྒྲུབས་རྗེས་ཡོང་རྒྱུ་ཁས་འཆེས་
བྱུང་། ཁོས་བུ་མོར་བཀྲ་ཤིས་བདེ་ལེགས་ཕུལ་རྗེས། རང་ཉིད་དཔེ་ཁང་ནང་དུ་བཅུག་སྟེ།
སྡུག་ཡུས་ཅན་གྱི་མེ་ཏོག་གི་རི་མོ་དང་ཁྱིམ་རྒྱུད་ཀྱི་རིས་ཐམ་དཔར་སྣང་བའི་ཡི་གེ་འབྲི་
སྤྱད་ཀྱི་ཤོག་བུ་བཀོལ་ནས་མོར་འཕྲིན་ཡིག་བྲིས། ཚུལ་དེ་ནི་ཕ་དང་བུ་མོ་གཉིས་ཀར་ཆ་
བཞག་ན་སྐྱེ་བ་ནས་ཆེས་ཐོག་མའི་བརྩེ་སེམས་ཀྱི་བྲོ་བ་མངོན་པའི་བསམ་བློ་བརྗེ་རེས་
ཤིག་ཅི་ལ་མིན། ཧྥེ་ཨེར་ནན་ཏའི་ཆ་ནས་བཤད་ཀྱང་འདི་ནི་འཚོ་བ་ངོ་མའི་དབུ་ཁྱུད་དུ་
གཏོགས་ཤིང་། ཡང་ཨའོ་ལེ་ལི་ཡ་ནུའོ་གཉིས་པའི་ངོས་ཐད་ནས་བརྗོད་ཀྱང་། ཚུལ་འདི་
ནི་བདེ་སྐྱིད་ཀྱི་མགོ་རྩོམ་ས་དང་མཇུག་སྡུད་ས་གཉིས་ཀ་རུ་བརྩི་བར་རུང་ངོ་། །
ཧྥེ་ཨེར་ནན་ཏ་ལ་གསེར་མདོག་གི་ལྡེ་མིག་གིས་བརྒྱན་པའི་ལོ་ཐོ་ཡག་པོ་ཞིག་
མངའ་ཞིང་། མོའི་སློབ་དཔོན་གྱིས་དེའི་ངོས་སུ་སྨུག་མདོག་གི་ཚོན་པིར་དེས་འདོད་པ་
འགོག་འོས་ཀྱི་ཉི་མ་རེ་རེ་རྟགས་སུ་བཀོད་ནས་ཡོད། ཁྱད་དུ་འཕགས་པའི་གཟའ་འཁོར་
དང་གཟའ་ཉི་མ། དུས་ཆེན་ཉིན་བཅས་ཕུད་རྗེས་སུ། ཟླ་རེའི་ཆེས་ཐོག་མའི་གཟའ་པ་
སངས་དང་སྒོམ་སྒྲུབ་ཉིན། མཆོད་འབུལ་ཉིན། ད་དུང་ཟླ་མཚན་འབབ་པའི་དུས་སྐབས་
བཅས་བསྣན་ཚེ། མོར་ལོ་གཅིག་ནང་འདོད་པ་རོལ་ཆོག་པའི་ཉི་མ་ནི་ཉིན་ཞེ་གཉིས་
ལས་ལྷག་མི་འདུག་སྟེ། ཉིན་དེ་དག་ནི་སྨུག་མདོག་གི་ཁྲམ་རྟགས་བར་གསལ་ལ་མི་
གསལ་བར་སྣང་ངོ་། །ཨའོ་ལེ་ལི་ཡ་ནུའོ་གཉིས་པ་ནི་དུས་ཚོད་ཀྱིས་རྩུབ་རེག་རྒོད་པའི་
ལྕགས་དྲ་འདི་གཏོར་ངེས་ཀྱི་ཡིད་གདེང་ཆེ་བར་བརྟེན། སྔ་མོ་ནས་གཏན་དུ་ཁེལ་བའི་
སྟོན་མོའི་ཉི་མ་ནི་ཇེ་རིང་ལ་རབ་ཅིག་བཏང་སོང་། ཝུའུ་ཨེར་སུའོ་ལས་མངར་ཆང་པུ་
རན་ཏི་དང་ཨ་རག་ཞང་ཕིན་གྱི་དམ་བེ་སྟོང་བ་དག་སྙིགས་སྒམ་དུ་འདོར་ཅི་ཐུབ་ཀྱིས།
ཁྱིམ་ནང་རྐང་བ་སྤོ་ས་མེད་པའི་རྣམ་པ་དེ་བསྒྱུར་བར་བྲེལ། མོས་ནི་ཨ་ཐང་ཆད་པའི་
བར་གསེང་ནས་མཚར་ཉམས་དང་བཅས་གསལ་རྟོགས་བྱུང་བ་ནི། ཤོག་སྦག་བཀད་པའི་
སྒྲ་དང་གླུ་དབྱངས་ཀྱི་འགྱུར་ཁུགས་བཅས་ནི་མུ་ནས་མུ་རུ་གྲག་གིན་འདུག་ལ། ཁྱིམ་
གྱི་བ་ལང་དག་ཀྱང་རེ་རེ་བཞིན་བཤའ་བར་བྱེད་ཀྱང་། གསར་དུ་བསྒྲིགས་མ་ཐག་པའི་
བཟའ་ཚོ་གཉིས་ཀ་དུས་ཚོད་མི་འདྲ་བའི་ནང་ཁང་བ་སོ་སོ་རུ་ཉལ་གྱིན་གདའ། ཚུལ་
དེས་མོས་ནི་དབང་མེད་དུ་རང་གི་དངོས་བརྒྱུད་ཀྱི་དོན་དེ་དྲན་ཡོང་ཞིང་། ཧྥེ་ཨེར་ནན
ཏས་གཙང་སྲུང་རྐང་སྣམ་ལུས་འབྱར་མ་གོན་ཡོད་པའི་ཆར་དོགས་པ་ཟོས་ཟིན་ཏེ། དེ་
ལྟར་བྱུང་ན་སྔ་རུང་འཕྱི་རུང་མི་རྣམས་ཀྱིས་ཁྲེལ་དགོད་བྱ་ཡུལ་དུ་འགྱུར་བར་མ་ཟད།
སྐྱོ་གར་ལན་གཅིག་མི་འབྱུང་བའི་ངེས་པའང་མི་འདུག་སྙམ། ཡིན་ནའང་ཧྥེ་ཨེར་ནན་
ཏས་མོར་ཡ་ཡོ་མེད་པར་ལན་ལྡོན་སོང་སྟེ། རང་གི་གཟའ་འཁོར་གཉིས་ཡུན་གྱི་གྲ་
སྒྲིག་ཚགས་སུ་ཆུད་རྗེས། གཞི་ནས་ཁྱོ་ག་དང་ཤ་འདྲེས་པགས་འདྲེས་བྱ་ངེས་པ་བཅས་
སོ། །དུས་ཡུན་དེ་ཕར་འདས་མ་ཐག མོས་དངོས་གནས་ཉལ་ཁང་གི་སྒོ་མོ་ཕྱེ་ཟིན་ཅིང་།
ཉེས་བཤགས་མཆོད་རྫས་དང་དབྱེར་མེད་པའི་རང་འཆིའི་སྤོབས་སེམས་དེ་མངོན་ནས་
བདོག འཛམ་གླིང་དུ་ཆེས་མཛེས་པའི་སྨན་ཤར་དེ་ངོ་མ་ཨའོ་ལེ་ལི་ཡ་ནུའོ་གཉིས་པའི
མིག་སྔུན་དུ་མངོན་ཡོང་། མོའི་འདྲེན་ཤུགས་ཆེས་ཆེ་བའི་ལྟ་བྱེད་ཟུང་ནི་འདྲོགས་མགོ་
བསླངས་པའི་རི་དྭགས་དག་དང་མཚུངས་ལ། རིང་ཞིང་ཟངས་མདོག་མངོན་པའི་སྐྲ་རྐང་
རེ་རེ་ནི་སྔས་འབོལ་གྱི་གཞི་རུ་འཁྱིལ་བ་བྱུང་། མིག་བཟི་ཞིང་བླ་འཁྱམས་ནས་ཅུང་
འགོར་རྗེས། ཁོས་གཞི་ནས་ཧྥེ་ཨེར་ནན་ཏས་ཆེ་ཞིང་འཁོབས་ཡངས་པའི་ཉལ་གོས་ཤིག་
གོན་ཡོད་ཚུལ་ལ་སྣང་འཇོག་བྱས་སོང་བ་དང་། ལྭ་བ་དེའི་འདབས་ཀ་རྐང་བའི་སྲེ་ལོང་
བར་ཞོམ་ཞིང་། ཕུ་ཐུང་གིས་ལག་པ་ཟུང་བསྒྲིབས་ཐོག ལུས་སྨད་དུ་བུ་ག་ཞིག་མཛེས་
པའི་མཐའ་རིས་ཀྱིས་སྤྲས་པ་གསལ་ལེར་མངོན། ཨའོ་ལེ་ལི་ཡ་ནུའོ་གཉིས་པས་བསྲན་
མ་ཚུགས་པར་གད་མོ་ཤོར་སོང་།
“ངས་འདི་ལྟར་འདོད་པ་སྤྱོད་ཚུལ་ཞིག་གཏན་ནས་མཐོང་མ་མྱོང་།” ཁོས་དེ་
ལྟར་སྐད་མགོ་མཐོན་པོས་ལབ་ཙ་ན། དགོད་སྒྲ་དེས་ཁྱིམ་ནང་ཧྲིལ་པོར་བྲག་ཅ་འཁྱིལ་
བྱུང་། ཁོས་ད་དུང “ངས་ནི་སྙིང་རྗེ་ཆེ་བའི་དགེ་སྒྲུབ་མ་ཞིག་བག་མར་བསླངས་ཏེ་ཁྱིམ་
ནང་ཁྲིད་ཡོང་འདུག” ཅེས་ཀྱང་སྨྲ་བར་བྱེད།
ཟླ་བ་གཅིག་གི་རྗེས་སུ། ཁོས་ད་རུང་ཆུང་མར་ཉལ་གོས་འཕུད་དུ་འཇུག་མ་ནུས་
པས། ཕེ་ཐེ་ལ་ཁོ་ཐི་སི་ཡི་གམ་དུ་ཕྱིན་ནས་རྒྱལ་མོ་ཡི་འདྲ་པར་བསྐྱོན། དེའི་རྗེས་ཁོས་
ཧྥེ་ཨེར་ནན་ཏར་ཁ་ཏ་སློབ་གསོ་བརྒྱུད་ནས་ཁྱིམ་དུ་ཞུས་ཐོག གོ་སྐབས་གང་བཟང་
སྤྱད་ཅིང་ལབ་གླེང་གང་མང་བགྱིས་མཐར། མོས་གཞི་ནས་གུ་ཇེ་ཡངས་སུ་བཏང་ཟིན་
ནའང་། ཁོས་སྔོན་ཆད་རྒྱང་ཐག་རིང་ཞིང་ཆུ་ཚོད་ཐོག་ཁང་སོ་གཉིས་ཡོད་པའི་གྲོང་ཁྱེར་
དུ་མོ་འཚོལ་དུས་རྨི་ལམ་སྣ་ཚོགས་རྨིས་འདྲའི་ཚིམས་སྣང་དེ་སྦྱིན་མ་བྱུང་བའི་ཁར།
ཨའོ་ལེ་ལི་ཡ་ནུའོ་གཉིས་པས་མོའི་ལུས་སྟེང་དུ་བཙལ་རྙེད་བྱུང་བ་ནི་ཟབ་གསང་གི་
སྡུག་བསྔལ་འབའ་ཞིག་རེད། དེ་ལྟར་ཁོ་ཚོའི་བྱིས་པ་ཐོག་མ་དེ་འཇིག་རྟེན་དཀར་ངོགས
སུ་བསླེབ་ལ་ཉེ་སྒང་གི་མཚན་མོ་ཞིག་ལ། ཧྥེ་ཨེར་ནན་ཏས་ཁྱོ་ག་ནི་ཁ་རོག་གེར་ཕེ་ཐེ
ལ་ཁོ་ཐེ་སི་ཡི་མལ་ཁྲིའི་ཐོག་ཏུ་ཡོད་ཚུལ་ཚོར་བར་གྱུར།
“དེ་ལྟར་ཡིན།” ཁོས་དེ་བཞིན་ཁས་བླངས་པའི་མཚུངས་སུ། ཨར་ཟད་འུ་ཐུག་གི་
སྐད་གདངས་ཀྱིས “སྒོ་ཟོག་དག་མུ་མཐུད་ནས་འཕེལ་ཁ་དར་སླད། ངས་འདི་ལྟར་མི་
བྱེད་ཀ་མེད་བྱུང” ཞེས་འགྲེལ་བཤད་བྱས་འོངས།
ཁོས་དུས་ཚོད་ངེས་ཅན་ཞིག་བཀོལ་ནས་ཧྥེ་ཨེར་ནན་ཏ་གནས་ལུགས་མཚར་བོ་
དེར་ཡིད་ཆེས་སུ་བཅུག ཡིན་ཡང་ཁོས་ཕྱིར་ལབ་བྲལ་འགྱུར་གྱི་བདེན་དཔང་བཙལ་
ནས་མོ་ལ་ལན་འདེབས་རྒྱུ་མེད་པར་བཏང་རྗེས་སུ། མོས་ཀྱང་ཁོས་དོན་དག་གཅིག་
ཁག་ཐེག་བྱེད་དགོས་ཚུལ་བསྙད་བྱུང་སྟེ། དེ་ནི་ཆེས་མཐའ་མར་སྐྱེ་བོ་གཞན་གྱིས་ཁོ་
འགྲོགས་བཟང་གི་མལ་ཁྲིའི་ཐོག་ཤི་བ་མཐོང་དུ་མི་འཇུག་རྒྱུ་དེ་རང་ངོ་། །འདི་ལྟར་ཁོ་
གསུམ་པོ་ནི་དོན་དག་ཅི་ཡང་མེད་པའི་ཚུལ་གྱིས་མུ་མཐུད་ནས་འཚོ་བའི་ཀློང་དུ་ཞུགས།
ཨའོ་ལེ་ལི་ཡ་ནུའོ་གཉིས་པས་མོ་གཉིས་ཀར་འདྲ་མཉམ་གྱི་བརྩེ་བ་སྦྱིན་བཞིན་པར། ཕེ་
ཐེ་ལ“ཁོ་ཐི་སིར་མཚོན་ན་སྙིང་གི་དགའ་རོགས་པང་དུ་ལོག་པར་སྤྲོ་དགའ་འབུམ་གྱིས་
ཕྱུག་ཅིང་། ཧྥེ་ཨེར་ནན་ཏས་ནི་ཅི་ཡང་མི་ཤེས་པའི་ཟོལ་དུ་བསྡད་སོང་ངོ་། །
གསང་བའི་ཁ་དན་རིགས་དེས་ཀྱང་ཧྥེ་ཨེར་ནན་ཏ་ཁྱིམ་ཚང་འདིའི་ནང་འདྲེས་མ་
ཐུབ། ཝུའུ་ཨེར་སུའོ་ལས་ཐེངས་མང་པོར་མོ་ལ་འདོད་པ་རོལ་རྗེས་སུ་མལ་ལས་ལངས་
དུས་གོན་ངེས་པའི་བལ་གྱི་གཉེར་མང་ཚི་ལེན་དེ་འདོར་དགོས་པའི་རེ་བ་བཏོན། རྒྱུ་
མཚན་ནི་ཚུལ་དེར་ཁྱིམ་མཚེས་དག་གིས་ཤབ་ཤུབ་ངང་ཅི་ཞིག་ལབ་བཞིན་པའི་ཚུལ་
བསྙད་ཀྱང་། མོས་ཁ་ཡ་མ་བྱས། དུས་མཚུངས་སུ་ཝུའུ་ཨེར་སུའོ་ལས་མོ་སྤྱོད་ཁང་ལ་
འགྲོ་བ་དང་། ནམ་ཕྱེད་ཀྱི་གཅིན་སྣོད་བཀོལ་བ། གཞོང་བ་ནི་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡར་བཙོངས་ནས་ཉ་ཆུང་ངུ་བཟོ་རུ་འཇུག་འདོད་ཀྱང་། མོའི་བློ་ཁ་
བསྒྱུར་མ་ནུས། ཨ་མཱ་ལན་ཏར་ཆ་བཞག་ནའང་མོའི་ཆེད་བཟོ་ཡི་མིང་ཚིག་སྤྱོད་ཚུལ་
དང་། དོན་ཅི་ཞིག་གླེང་ཡང་ཡར་དཀྱོགས་མར་དཀྱོགས་བྱེད་པའི་སྐད་ཆ་ལབ་སྟངས་
དེར་མ་དགའ་བར་བརྟེན། མོའི་མདུན་སར་རང་གིས་གསར་གཏོད་བྱས་པའི་གསང་ཚིག་
རང་བརྗོད་འོངས།
“འདི་མ་ཡིན་ལ་ཡིན་ཡང་མིན་ནོ། །” མོས་མུ་མཐུད་དེ “འདི་ནི་རང་གི་ཡིན་
ལ་མིན་ཞིང་རང་གིས་བཏང་ལ་མ་བཏང་བར་རང་གི་སྐྱག་པར་སྐྱུགས་ལོག་ཀྱང་མི་ལོག་
པར་རློམ་པའི་བུད་མེད་ཡིན་ལ་མ་ཡིན་པ་དེའི་རིགས་སོ" ཞེས་བརྗོད་སོང་།
དེ་ལྟར་ཉིན་ཞིག་ལ་ཧྥེ་ཨེར་ནན་ཏས་འཕྱ་དགོད་དེ་བཟོད་བསྲན་མ་ཐུབ་ཅིང་།
ཡང་ཨ་མཱ་ལན་ཏས་ཅི་ཞིག་བཤད་སོང་བའི་དོན་རྟོགས་འདོད་པར། མོས་ཐད་ཀ་ཐད་
སོར་ལན་བཏབ་ཟིན་ཏེ། ཚིག་དག་ཡར་དཀྱོགས་མར་དཀྱོགས་གང་ཡང་མ་བྱས།
“ངས་ལབ་འདོད་པ་ནི།” མོས་ལན་གྱི་ཚུལ་དུ “ཁྱོད་ནི་འཕོངས་ཚོས་ཀྱང་སྡོམ་
སྲུང་ཉིན་མོར་བརྗོད་འགྲོ་བའི་བུད་མེད་དེའི་རིགས་རེད” ཅེས་སྨྲས་བྱུང་།
ཉིན་དེ་ནས་མགོ་བརྩམས་ཏེ་མོ་གཉིས་ཀྱིས་ཕན་ཚུན་ལ་ཁ་མ་བསྲེས། ངོ་མ་བཀོད་
པ་མེད་སྐབས་དང་འཕྲད་ན་ཕན་ཚུན་གྱི་བརྗོད་དོན་བྲིས་སྣང་བའི་ཤོག་བྱང་འཇོག་
པའམ། ཡང་ན་བསེར་མ་རླུང་ལ་སྐད་བསྐུར་བ་བཅས་བྱས་འགྲོ། ཧྥེ་ཨེར་ནན་ཏ་ཡིས་
རང་ཉིད་ནི་ཁྱིམ་ཚང་ནང་དགའ་བསུ་མི་བྱེད་པའི་མིར་གྱུར་པ་ཚོར་ནའང་། མོས་རྒྱུ་
རྐྱེན་དེར་བརྟེན་ནས་ཡབ་མེས་ཚོའི་གཏན་ཁེལ་དག་ངེས་སྒྲུབ་ཀྱི་ཆོད་སེམས་དེ་
ཞི། མོས་ནི་ཁྱིམ་ཚང་ནང་སུ་ལྟོགས་ན་རང་འགུལ་གྱིས་ཐབ་ཚང་ནང་ཕྱིན་ནས་ཟ་མ་
བཟའ་རུང་བའི་གོམས་གཤིས་དེ་མཚམས་བཅད་སོང་ལ། ཁྱིམ་མི་ཀུན་པོས་དུས་ཚོད་
ནང་བཞིན་གསོལ་ཁང་གི་ཅོག་ཙེ་ཆེན་པོའི་མཐའ་རུ་ཟས་ལ་རོལ་རྒྱུ་གཏན་དུ་ཁེལ་
བས་ན། དེ་གར་རྒྱུ་ཡ་མ་སོ་མ་ལས་བྱས་པའི་ཅོག་ཁེབས་བཏིངས་པར་མ་ཟད། ཡལ་
གའི་དབྱིབས་ཅན་གྱི་པྲ་ཚིལ་སྟེགས་བུ་དང་དངུལ་ལས་བཟོས་པའི་གསོལ་ཆས་དག་
ཀྱང་བསྒྲིགས་པར་མངོན། ཝུའུ་ཨེར་སུའོ་ལས་ནམ་རྒྱུན་འཚོ་བའི་ནང་ཆེས་སླ་ཆས་
སུ་མཐོང་བའི་དོན་འདི་ནི་གློ་བུར་གཟབ་ནན་གྱི་མཛད་སྒོ་ལྟ་བུར་བསྒྱུར་ཙ་ན། འཚབ་
སྣང་གི་ཁ་དབུགས་ཤིག་ཀྱང་རང་བཞིན་དུ་གྲུབ་ཡོང་བར། ཁ་གྲག་རྒྱུར་དེ་འདྲ་མི་དགའ་
བའི་ཧོ་སའེ་ཨེར་ཁ་ཏིའེ་ཨའོ་གཉིས་པས་ཐོག་མར་ངོ་རྒོལ་བྱས་བྱུང་། འོན་ཀྱང་མཛད་
སྒོ་དེ་ནི་དེ་ལྟར་གཏན་ཁེལ་བགྱིས་པའི་ཐོག ད་རུང་དགོང་ཟས་མ་ཟོས་པའི་སྔོན་དུ་
རྒྱ་སེའི་མེ་ཏོག་གི་མདོ་འདོན་དགོས་པའི་གོ་རིམ་ཞིག་ཀྱང་བསྣན་པས། ཚུལ་དེ་དག་ལ་
རུ་ཁ་ཁྱིམ་མཚེས་ཀྱིས་མཉམ་འཇོག་བྱས་པར་མ་ཟད། ཅང་མ་འགོར་བར་གཏམ་མི་ཁ་
སྐོར་ཞིག་རླུང་ལྟར་གང་སར་མཆེད། དེ་ལས་གཙོ་བོ་ནི་པུའུ་ཨེན་ཏིའེ་ཡ་ཁྱིམ་རྒྱུད་ཀྱི་
མི་དག་ནི་སྤྱིར་བཏང་གི་ཁྱིམ་མི་ལྟར་ཅོག་ཙེའི་མཐའ་རུ་ཙོག་མེད་པར། དེ་ལས་ལྡོག་
སྟེ་ཟ་མ་བཟའ་བ་ནི་མཆོད་འབུལ་ཆེན་པོ་རེབ་གཅིག་ཏུ་བསྒྱུར་འདུག་ཟེར། དེའི་ཁར་
ད་དུང་ཝུའུ་ཨེར་སུའོ་ལ་ཡི་རྨོངས་དད་དང་ཧྥེ་ཨེར་ནན་ཏ་ཡི་རྨོངས་དད་བར་འགལ་
བ་བྱུང་ཟིན་ཏེ། སྔ་མའི་མང་ཤོས་ནི་རང་གི་ཡིད་འགྱུ་ཤར་བ་ལས་ཡོང་བས་ན། སྲོལ་
རྒྱུན་དང་འབྲེལ་བ་ཆེར་མེད་ཅིང་། ཕྱི་མར་མཚོན་ན་རང་གི་ཕ་མ་ལས་རྒྱུན་བསྐྱངས་
པར་བརྟེན། གསལ་ཞིང་འགྲིག་ལ། ལས་དང་རིགས་དགར་བའང་གནས་སྣ་ཚོགས་དང་
བསྟུན་དགོས་པ་ཞིག་ཡིན། དེ་ཡང་ཝུའུ་ཨེར་སུའོ་ལའི་མིག་རྣ་གསལ་བའི་དུས་སྐབས་
ནང་། མོའི་འདོད་ཚུལ་གྱིས་ཁྱིམ་ནང་དུ་ཤུགས་རྐྱེན་ཐེབས་ཀྱིན་བདོག་པས། སྔོན་ཆད་
ཀྱི་གོམས་གཤིས་སྐོར་ཞིག་ད་རུང་ཉར་འཇོག་ནུས་པ་ཡིན། ཡིན་ནའང་མོའི་མིག་མཐོང་
ནུས་པ་ཆེས་ཉམས་ཤིང་། ལོ་ཟླ་ཡི་ཁུར་བོ་ལྕི་མོས་གྲུ་ག་རུ་དེད་རྗེས་ཏེ། ལྷག་དོན་ཧྥེ་ཨེར་
ནན་ཏ་ཡོང་འཕྲལ་མགོ་བཟུང་ཞིང་དཀའ་སྡུག་ཆེན་པོས་བཅོས་བསྒྱུར་བྱས་པ་ཡོངས་སུ་
གྲུབ་པར། ཁྱིམ་ཚང་གི་འཕེལ་རྒྱས་ཀྱི་ཁ་ཕྱོགས་ནི་མོ་གཅིག་པུས་ཐག་གཅོད་ལ་བརྟེན་
གྱིན་འདུག སང་ཐ་སུའོ་ཧྥེ་ཡ“ཏེ་ལ“པི་ཏ་ཡིས་ཝུའུ་ཨེར་སུའོ་ལའི་ངག་བཀོད་ལྟར།
མངར་ཟས་དང་མངར་སིལ་ལས་བགྱིས་པའི་རི་དྭགས་ཆུང་བའི་ཚོང་དོན་རང་གཉེར་
བར། དེ་ནི་ཧྥེ་ཨེར་ནན་ཏའི་མིག་ནང་དུ་ངོ་སོ་ཡལ་འགྱུར་གྱི་དོན་ཡིན་པ་ལ། ཅང་མ་
འགོར་བར་སྒྲུབ་མཚམས་འཇོག་ཏུ་བཅུག་སོང་། ཡར་སྔོན་ཞོགས་པའི་དུས་ནས་ཉལ་
རག་བར་འབྱེད་ངེས་པའི་ཁང་བའི་སྒོ་མོ་དག་ཀྱང་། དགུང་གཉིད་ཀྱི་ཚེ་ན་ཉི་འོད་ཀྱིས་
ཉལ་ཁང་ནང་དྲོད་བསྐྱེད་པ་མང་དྲགས་འདུག་ཟེར་ནས་འཕྲོད་མོར་རྒྱག་པར་བྱེད་ལ།
དུས་ཡུན་འགོར་བ་དང་བསྟུན་ནས་ཕྱེ་མི་ཆོག་པ་བཟོས། གྲོང་སྡེ་ཐོག་མར་འཛུགས་དུས་
ནས་གདུང་མའི་ངོས་སུ་འདམ་བུའི་ཡལ་འདབ་དང་སོབ་གོར་འདོགས་པའི་སྲོལ་ཡོད་
པའང་། ད་ནི་ཡེ་ཤུའི་འཕགས་སྙིང་མངོན་པའི་མ་ཎིའི་འོད་ཁང་ཞིག་གིས་ཚབ་བགྱིས་
བྱུང་། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་འགྱུར་བ་དེ་དག་ཚོར་བས། དེའི
མཇུག་འབྲས་ལ་ལུང་བསྟན་གྱི་ཚུལ་དུ “ང་ཚོ་ད་ལྟ་སྐུ་དྲག་མི་དྲག་ཏུ་འགྱུར་གྱིན་
འདུག” ཅེས་སྨྲས་སོང་བ་དང་། མཐུད་ནས་ངོ་རྒོལ་དང་བཅས “འདི་ལྟར་ཕྱིན་ཚེ། ང་
ཚོས་ཡང་བསྐྱར་རྙིང་ཞེན་ཏང་སྲིད་གཞུང་ལ་དམག་འཁྲུག་རྒྱག་དགོས་ཏེ། མི་འདྲ་ས་ནི་
ད་རེབ་རྒྱལ་པོ་ཁྲི་ཐོག་ཏུ་འཇོག་དགོས” ཟེར། ཧྥེ་ཨེར་ནན་ཏ་ནི་ཚོད་ཡོད་པར་བརྟེན།
ཁོ་དང་འགལ་བ་འབྱུང་བའི་ཆར་གཡོལ་ཅི་ཐུབ་བྱས། ཡིན་ནའང་ཁོའི་ཁེར་སྡོད་ཁེར་
འགྲོ་དང་། ཁོས་སྤྱི་ཚོགས་ཀྱི་སྒྲིག་གྲུབ་ཡོད་ཚད་གཞོགས་སུ་སྤྱུགས་པའི་ཆ་བཅས་པར།
མོའི་སེམས་ཀྱི་ཟབ་ས་རུ་སུན་སྣང་ཆེན་པོ་སྐྱེ་བཞིན་མཆི། དེར་མ་ཟད་ཁོས་ཞོགས་དུས་
ཀྱི་ཆུ་ཚོད་ལྔ་པའི་སྟེང་ངེས་པར་ཚིག་ཇ་འཐུང་བ་དང་། ལག་ཤེས་བཟོ་ཁང་ནང་གི་
གོ་རིམ་བྲལ་བའི་བཀོད་པ་དང་། ལུས་སྟེང་གི་སྐུད་པ་ཆད་པའི་ཀམ་པ་ལི། ས་སྲོས་ཀྱི་
སྐབས་སུ་སྒོ་ཁར་ཙོག་སྡོད་པའི་གོམས་སྲོལ་ཀུན་པོས་ཀྱང་མོར་སྲོག་རླུང་སློང་བ་ཡིན།
འོན་ཀྱང་མོས་ཁྱིམ་ནང་གི་འཆམ་མཐུན་མ་ཡིན་པའི་སྒྲ་དེར་བཟོད་བསྲན་མི་བྱེད་ཀ་
མེད་དེ། རྒྱུ་མཚན་ནི་མོ་ཡང་རྒ་བའི་ཁུར་གྱིས་ནོན་པའི་ཧྲང་ཞའོ་ནི་གཏུམ་དྲག་ཆེ་བའི་
གཅན་གཟན་ཞིག་ལགས་པར་ཡིད་ཆེས་ཤིང་། འདི་དག་ཡོད་ཚད་ལོ་ཟླ་ཡིས་བརྡར་ཞུ་
དང་ཕུགས་བསམ་གྱི་སྣང་བ་ཡལ་བས་གནས་སྐབས་སུ་ལྷིང་འཇགས་ངང་བསྡད་ཡོད་
པ་རང་སྟེ། གལ་སྲིད་རྒད་པོས་ཁྲོ་སེམས་རང་གཅུན་མ་ནུས་ཚེ། ཁྱིམ་འདི་ཁ་ཆག་སྣ་
རལ་དུ་གཏོང་རྒྱུ་ནི་ཤིན་ཏུ་ནས་ཀྱང་སླའོ། །དེ་ཡང་ཁྱོ་གས་ཨ་ཕའི་སྤོ་བོའི་མིང་ཉིད་
ཁོ་ཚོའི་བུ་སྐྱེས་མགོར་གདག་རྒྱུ་ཐག་གིས་གཅོད་དུས། མོས་ཚུལ་དེར་མི་མཐུན་པའི་
གྲོས་གཞི་གང་ཡང་འདོན་མ་ནུས། རྒྱུ་མཚན་ནི་མོ་ཁྱིམ་འདིར་ཡོང་ནས་ལོ་གཅིག་ལས་
འགོར་མེད་པས་ཡིན། མཐུད་དེ་བུ་མོ་ཆེ་བ་སྐྱེས་སོང་བར། མོས་ནི་ཐད་ཀ་ཐད་སོར་རང་
གི་ཐག་གཅོད་བསྟན་ཟིན་ཏེ། ནང་དོན་ལ་མོའི་ཨ་མའི་མིང་ལས་དྲངས་ནས་ལིའེ་ན་ཐ་
ཞེས་གདག་དགོས་པར་འདོད། དེའི་དུས་ཝུའུ་ཨེར་སུའོ་ལས་བུ་མོའི་མིང་ལ་ལེ་མེ་ཏའེ་
སི་རུ་གདག་རྒྱུ་འདང་བརྒྱབ་ཚར་འདུག ཛ་དྲག་ཆེ་བའི་རྩོད་གཞི་རིམ་པ་ཞིག་བརྒྱུད་
རྗེས། ཨའོ་ལེ་ལི་ཡ་ནུའོ་གཉིས་པས་དགོད་འཚེར་འཚེར་གྱིས་བར་འདུམ་བྱས་འབྲས་སུ།
གསར་དུ་སྐྱེས་པའི་བུ་མོའི་མིང་དེར་ལིའེ་ན་ཐ“ལེ་མེ་ཏའེ་སི་ཞེས་བཏགས་ནས་ཆོས་
ཁྲུས་ལ་ཞུགས། འོན་ཀྱང་ཧྥེ་ཨེར་ནན་ཏས་རང་འདོད་ལྟར་ལིའེ་ན་ཐ་ཞེས་འབོད་ཀྱིན་
ཡོད་ལ། མོའི་ཁྱོ་གའི་ཁྱིམ་མི་གང་བོ་དང་གྲོང་རྡལ་གྱི་མི་དག་གིས་མེ་མེ་ཞེས་འབོད་
བཞིན་པས། དེ་ནི་དོན་ངོ་མར་ལེ་མེ་ཏའེ་སི་ཡི་གཅེས་མིང་ངོ་། །
ཐོག་མའི་དུས་ནང་། ཧྥེ་ཨེར་ནན་ཏས་རང་གི་ཁྱིམ་རྒྱུད་ཀྱི་ལོ་རྒྱུས་གླེང་མ་བྱུང་།
ཡིན་ནའང་དུས་ཀྱི་རྒྱུ་བ་དང་བསྟུན་ནས། མོས་རང་ཉིད་ཀྱི་ཨ་ཕའི་ལྷ་སྒྲུང་སྒྲིག་བཟོ་
བྱས་འོངས། མོས་གསོལ་ཅོག་ཆེན་པོའི་མཐའ་རུ་ཁོ་གླེངས་སོང་། མོས་སྤྲོས་བརྗོད་བྱས་
པ་ལྟར་ན། ཁོ་ཡིན་ངོ་མ་ནི་འཇིག་རྟེན་ཁམས་ཀྱི་གཏམ་འདོད་མཐའ་དག་ཡལ་བར་དོར་
ཟིན་པའི་སྐྱེས་མཆོག་ཅིག་སྟེ། རིམ་བཞིན་ཆེར་སྤུར་ནས་སློབ་མ་དམ་པ་རུ་གཏོང་མགོ་
བརྩམས། ཨའོ་ལེ་ལི་ཡ་ནུའོ་གཉིས་པ་ནི་ཆུང་མས་འདི་ལྟར་ཚད་བརྒལ་ངང་སྒྱུག་པོ་
མཛེས་བཟོ་བྱེད་པའི་ཆར་མཚར་སྣང་སྐྱེས་ཤིང་། བསྲན་མི་ཚུགས་པའི་དུས་ནང་མོའི་
རྒྱབ་ཕྱོགས་ནས་འཕྱ་དགོད་རབ་ཅིག་བྱས་འགྲོ་བས། ཁྱིམ་གྱི་མི་གཞན་དག་གིས་ཀྱང་
ཁོར་ལད་མོ་བྱེད་པ་ཡིན། དེའི་ནང་ཝུའུ་ཨེར་སུའོ་ལའང་འདུ་ཞིང་། ནམ་རྒྱུན་ཡིན་ན་
ཁྱིམ་གྱི་འཆམ་མཐུན་ལ་སྲུང་འཛིན་དང་། ཁྱིམ་གྱི་འགལ་འཐབ་ཐད་ལྐོག་ནས་གདུང་
སེམས་བཅངས་ཅི་ཐུབ་བགྱི་བའི་རྒད་མོ་དེས་ཀྱང་བསྲན་མ་ཚུགས་པར་རེབ་ཅིག་ངག་
སྒོ་ཕྱེ་བྱུང་། དེ་ནི་མོའི་ཡང་ཚ་ཆུང་བས་ཆོས་དཔོན་བྱེད་ཐུབ་པར་འདང་རྒྱག་མི་འདུག
རྒྱུ་མཚན་བཤད་ན་བུ་དེ “སློབ་མ་དམ་པའི་ཚ་བོ་དང་རྒྱལ་མོ་ཡི་སྐུ་སྲས། ད་རུང་སྒོ་
ཟོག་རྐུ་མཁན་གྱི་ཨ་ཕ་ཞིག་ཀྱང་ཡོད་པ་མིན་ནམ” ཟེར། འདི་འདྲའི་གསང་བའི་གར་
ཆུང་ནི་འཚོ་བའི་ནང་རྒྱུན་མུར་འཁྲབ་བཞིན་ནའང་། བྱིས་པ་དག་གིས་ཨ་མའི་ཕ་ནི་མི་
སྣ་ཁྱད་འཕགས་ཅན་དུ་བརྩི་བ་ནི་གོམས་སྲོལ་དུ་གྱུར་ཚར། ཁོས་ནི་ཁོ་ཚོར་བསྐུར་བའི་
འཕྲིན་ཡིག་ནང་དད་གུས་ཀྱི་ནང་དོན་མངའ་བའི་སྙན་ངག་དག་བྲིས་ཤིང་། ཡང་ཡེ་ཤུའི་
འཁྲུངས་སྐར་སླེབས་ཐེངས་རེར་ལེགས་སྐྱེས་སྒམ་གང་རེ་བསྐུར་བར་ངེས། སྒམ་དེ་ཁོ་
ཚོ་ཡོད་སར་འབྱོར་སྐབས་སུ། ཅུང་མིན་ན་ཁྱིམ་གྱི་སྒོ་ཆེན་ཡང་གཏོར་ལ་ཁད་བྱས་འགྲོ།
དོན་དངོས་སུ་ལེགས་སྐྱེས་དེ་དག་ནི་སྔོན་ཆད་ཁྱིམ་འདི་ཆེས་དར་སྒང་ཡིན་དུས་ཐོབ་
ཅིང་ད་ལྟ་ཤུལ་དུ་ལུས་པའི་ཤུལ་བཞག་དངོས་པོ་རྣམས་རེད། ཁོ་ཚོས་ལེགས་སྐྱེས་དེ་དག་
བཀོལ་སྤྱོད་སྒོས་བྱིས་པ་ཚོའི་ཉལ་ཁང་དུ་མཆོད་སྟེགས་ཤིག་བཟོས་བྱུང་ལ། དེའི་སྟེང་
གི་སློབ་མ་དམ་པ་རྣམས་ཀྱི་སྐུ་བརྙན་ནི་དངོས་ཡོད་འཚོ་བའི་ནང་གི་མིའི་ཆེ་ཆུང་འདྲ་
མངའ་སྟེ། རྒྱུ་ཤེལ་ལས་བཟོས་པའི་མིག་འབྲས་ནང་མི་སེམས་བདེ་ལ་འབབ་མི་ཐུབ་པའི་
ཉམས་བཟང་དང་གསོན་ཉམས་ཀྱི་ཟེར་མ་འཁྱུག་འཁྱུག་བྱེད། མཛེས་པའི་མེ་ཏོག་དྲུབ་
སྣང་བའི་སྣམ་བུའི་ཕྱི་ལྭར་སྤྱད་པ་དག་དཔེར་བཞག་ནའང་། མ་ཁུང་ཏོ་ཡི་སྡོད་དམངས་
སུས་ཀྱང་སྔོན་ཆད་གོན་མ་མྱོང་བའི་རས་བཟང་པོའི་རིགས་སོ། །ལོ་རྒྱུས་རིང་ཞིང་གསོན་
ཉམས་ཡལ་བའི་གནའ་ཁང་དེར་བདོག་པའི་དུར་འཇུག་རྫས་འདྲའི་དངོས་པོ་གཟི་བྱིན་
ཅན་རྣམས། ད་ནི་རེ་རེ་བཞིན་པུའུ་ཨེན་ཏིའེ་ཡ་ཚང་གི་གསལ་ཞིང་འཁོབས་ཡངས་པའི་
ཁང་བའི་ནང་བསྣུར་ཡོང་། “ཁྱིམ་རྒྱུད་ཀྱི་དུར་ས་ཧྲིལ་པོ་ང་ཚོས་འདི་གར་སྤར་ཡོང་
འདུག" ཐེངས་ཤིག་ལ་ཨའོ་ལེ་ལི་ཡ་ནུའོ་གཉིས་པས “ད་ནི་ལྕང་སྡོང་དང་དུར་སའི་སོ་
ཕག་ལས་གང་ཡང་ལྷག་མེད” ཅེས་དཔྱད་བརྗོད་སྤེལ་སོང་བ་རེད། སྤྱིར་བཏང་དུ་སྒམ་
དེ་ཚོའི་ནང་བྱིས་པ་དག་རྩེ་བར་འཚམ་པའི་དངོས་པོ་ནི་མངོན་མ་བྱུང་ནའང་། ཁོ་ཚོས་
ལོ་རེའི་ཟླ་བཅུ་གཉིས་པ་ཨེ་སླེབ་ཐད་རེ་བ་བཅངས་འདུག རྒྱུ་མཚན་ནི་དུས་གཏན་
ནས་རྟོགས་པར་དཀའ་བའི་གནའ་རྫས་ཀྱི་ལེགས་སྐྱེས་རྣམས་མཐའ་མཇུག་རང་ཚང་ལ་
འབྱོར་བ་ནི་དོན་དག་གསར་བ་ཞིག་ཡིན་པས་རེད། ཡེ་ཤུའི་འཁྲུངས་སྐར་ཨང་བཅུ་པ་
སླེབས་དུས། ཧོ་སའེ་ཨེར་ཁ་ཏིའེ་ཨའོ་ཆུང་བ་ནི་ལྷ་རིག་སློབ་གླིང་ནང་འགྲོ་བར་སྟ་གོན་
བྱེད་པའི་དུས་ལ་བབས། ཨ་མའི་ཕ་ཡི་སྒམ་ཆེ་བའང་ལོ་སྔོན་མ་དག་དང་བསྡུར་ན་ཆེས་
སྔ་བར་འབྱོར་འདུག འཛེར་མ་བརྡབས་པར་སྲུབས་ཀ་མེད་ཐོག་ཆུ་འགོག་སྣུམ་སྙིགས་
བྱུགས་ཟིན་ལ། ད་རུང་སྔར་རྒྱུན་ལྟར་ཀོ་ཐེ་ལུགས་ཀྱི་ཡིག་གཟུགས་ཀྱིས “བླ་ན་བཀུར་
བའི་ལྕམ་ཐང་ན་ཧྥེ་ཨེར་ནན་ཏ“ཏེར་ཁ་ཕི་ཨའོ་ཏེ་པུའུ་ཨེན་ཏིའེ་ཡ” ཞེས་བྲིས་ནས་
ཡོད། མོས་ཉལ་ཁང་ནང་འཕྲིན་ཡིག་ཀློག་བཞིན་པའི་སྒང་དེར། བྱིས་པ་ཚོས་བསྒུག་མ་
བཟོད་པར་སྒམ་ཁ་ཕྱེ་བར་རེ་བྱུང་། ལོ་སྔོན་མ་རྣམས་དང་འདྲ་བར། ཁོ་ཚོར་ཨའོ་ལེ་ལི་
ཡ་ནུའོ་གཉིས་པའི་རོགས་རམ་འོག ཐོག་མར་སྣུམ་སྙིགས་བྱུགས་པའི་རྒྱས་བཏབ་ཡི་
གེ་བཀོག་ནས་འཛེར་མ་བླངས་འཕྲལ་ཁ་ལེབ་ཕྱེ། དེ་ནས་སྲུང་སྐྱོབ་བྱེད་སྤྱད་ཀྱི་སོག་
ཕྱེ་བཏོན་པར། གཞི་ནས་ཟངས་ཀྱི་གཅུས་གཟེར་སྤྲད་པའི་ཧ་ཡང་གི་སྒམ་རང་མཐོང་
ཡོང་། ཨའོ་ལེ་ལི་ཡ་ནུའོ་གཉིས་པས་གཅུས་གཟེར་བརྒྱད་པོ་ལེན་དུས། བྱིས་པ་ཚོ་ནི་
བསྒུག་ནས་སུན་པར་གདའ། འོན་ཏེ་ཁོས་ཧ་ཡང་གི་ཁ་གཅོད་བླངས་མ་ཐག་འཛེར་
སྐད་ཅིག་བསྒྲགས་དུས། བྱིས་པ་རྣམས་དེའི་མུར་གཞོགས་ཤིག་ལ་དེད་སོང་། ཁོའི་མཐོང
ལམ་དུ་ཐང་ཧྥེ་ཨེར་ནན་ཏོ་ཉིད་སྒམ་ནང་དུ་ཉལ་འདུག་ཅིང་། ལུས་སུ་ལྭ་བ་ནག་པོ་གོན་
ལ། བྲང་ཁར་ཡེ་ཤུ་ཡིས་སྡུག་མྱངས་པའི་འདྲ་སྐུ་ཞིག་བཏགས་ནས་ཡོད། ཤ་ལྤགས་ནི་
རིམ་པ་རིམ་པར་གས་པས་དྲི་ངན་བར་མེད་འཐུལ་ཡོང་། ལུས་ཧྲིལ་པོ་མེ་ཚ་མོས་བསྐོལ་
བའི་ཁུ་དྭངས་ནང་བངས་ཟིན་པར། བརྡོལ་འོངས་པའི་ལྦུ་བ་ནི་མུ་ཏིག་གི་དོག་པ་རེ་རེ་
དང་མཚུངས།
དེ་ཡང་མེ་མེ་སྐྱེས་ནས་ཅང་མ་འགོར་བར་བློ་ཡུལ་ལས་འགོངས་པའི་འཕྲིན་གསར་
ཞིག་མཆེད་བྱུང་། སྲིད་གཞུང་གིས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡར་
རྗེས་དྲན་གྱི་ཆེད་གཉེར་དགའ་སྟོན་ཞིག་སྤེལ་ནས། ཁོས་སྔོན་ཆད་ཉི་ལེན་ཏེ་ཡ་གྲོས་
ཆོད་སྟེང་མིང་རྟགས་བཀོད་པར་དགའ་སྟོན་རྟེན་འབྲེལ་ཞུ་རྒྱུ་རེད་ཟེར། སྦྱོར་བ་དེ་ནི་
ས་གནས་སྲིད་གཞུང་གི་སྲིད་གཉེར་སྟངས་དང་འགལ་བ་ལྟག་སྤྲོད་ཡིན་པས། ཧྲང་ཞའོ་
ཡིས་འཛེམ་དོགས་ཅི་ཡང་མེད་པའི་སྒོ་ནས་ངོ་རྒོལ་བྱས་སོང་བར་མ་ཟད། རྗེས་དྲན་
དགའ་སྟོན་ལའང་མི་ཞུགས་ཞེས་འཐད་པ་མེད་པའི་བརྡ་སྦྲན། “ངས་ནི་མི་ཚེ་འདིར་
ཐོག་དང་པོར་ཆེད་གཉེར་དགའ་སྟོན་ཞེས་པའི་མིང་ཚིག་འདི་གོ་བ་ལགས།” ཁོས་མུ་
མཐུད་ནས “འོན་ཀྱང་ང་ལ་དེའི་ནང་དོན་ཅི་ཡིན་ཚུལ་ཤེས་འདོད་མེད་དེ། འདི་ནི་
དགོད་བྲོ་བའི་གཏམ་ཞིག་ཡིན་པ་ཐག་གིས་ཆོད” ཟེར། གུ་དོག་པའི་ལག་ཤེས་བཟོ་
ཁང་ནང་ཕྱོགས་ཡོང་ཕོ་ཉས་འཚང་ག་ཤིག་ཤིག་བྱེད། སྔོན་ཆད་ཁ་ཏ་ནག་བཙོག་ལྟར་
ཧྲང་ཞའོ་ཡི་མཐར་རུབ་ནས་འཁོར་བའི་ལྭ་ནག་གོན་མཁན་གྱི་ཁྲིམས་རྩོད་པ་དེ་དག་
ཀྱང་ཡང་བསྐྱར་སྒོ་ཁར་འཛུལ་ནས་གོ་འདབས་སུ་བསྡད་པར། རེ་རེ་བཞིན་རྒས་ཚུགས་
མངོན་ཡང་གཟབ་ནན་ཅན་དུ་གྱུར་ནས་བདོག མི་དེ་ཚོ་ནི་སྔོན་ཆད་འཁྲུག་མཚམས་
འཇོག་དོན་ལ་ཡོང་བ་ནང་བཞིན་མིག་མདུན་དུ་མངོན་པའི་མཚུངས་སུ། རང་ཉིད་ལ་
བསྔགས་བརྗོད་ཀྱི་གླུ་དབྱངས་བར་མེད་ལེན་དུས་དེར། ཧྲང་ཞའོ་ཡིས་དངོས་གནས་ཁོ་
ཚོའི་ངོ་ཚ་ཁྲེལ་མེད་ཀྱི་སྦྱོར་བ་དེ་དང་ལེན་བགྱི་དཀའ་བར་གྱུར། ཁོས་དེ་ཚོར་རང་གི་
བྱ་བར་བར་ཆད་བཟོས་མི་ཆོག་པའི་བཀའ་ཕབ་རྗེས། ཡང་རང་ཉིད་ནི་ཁོ་ཚོས་བརྗོད་
པ་བཞིན་གྱི་རྒྱལ་འཛུགས་དམག་དཔོན་མ་ཡིན་པར། ཡིན་ངོ་མ་ནི་ཕྱིར་དྲན་གྱིས་སྟོང་
བའི་ལག་ཤེས་པ་ཞིག་སྟེ། ཤུལ་དུ་ལུས་པའི་རེ་བ་ཉག་གཅིག་པོ་ནི་མི་རྣམས་ཀྱི་དྲན་
ངོགས་ནས་ཡལ་ཐོག ཟས་གོས་ངན་ངོན་ལ་བརྟེན་ནས་འཚོ་བ་རོལ་ཅིང་། གསེར་ཉ་
ཆུང་ཆུང་བཟོས་ནས་ཐང་ཆད་དེ་ཤི་བར་འགྱུར་ངེས་པ་དེ་ཡིན་པར་བཞེད། སྤྱི་མཐུན་
རྒྱལ་ཁབ་ཀྱི་ཙུང་ཐུང་མ་ཁུང་ཏོ་རུ་ཡོང་ནས་མཛད་སྒོ་ལ་ཞུགས་ཐོག སྐུ་དངོས་སུ་ཁོར་
རྟགས་མ་འདོགས་པའི་འཕྲིན་གསར་དེར་ཁོ་ལྷག་དོན་ཁྲོས་འཁྲུགས་རྔམ་པར་གྱུར། ཧྲང་
ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་མི་མངགས་ནས་རང་གི་འདོད་དོན་ཡིག་
འབྲུ་གཅིག་ཀྱང་ལུས་མེད་སྒོས་ཙུང་ཐུང་ལ་བཤད་དུ་བཅུག་པའི་མཚུངས་སུ། རང་
གིས་རྗེས་སུ་ལུས་པའི་གོ་སྐབས་འདིར་བསྟུན་ནས་ཁོར་ཐོབ་འོས་པའི་མེ་མདའ་གཅིག་
བརྒྱབ་ན་འདོད། དེ་ནི་ཁོས་སྲིད་དོན་གཉེར་དུས་གང་འདོད་བྱས་ཤིང་ལུགས་མིན་སྒྲུབ་
པའི་ཆར་ཆད་གཅོད་བྱེད་འདོད་མིན་པར། མི་སུ་ལའང་ཉེན་ཁ་བཟོ་མི་ནུས་པའི་བགྲེས་
པོ་ཞིག་ལ་བརྩི་བཀུར་མ་བྱས་པའི་གནད་དེ་ཡིན་ཚུལ་བསྟན། གནོན་ཤུགས་དྲག་པའི་
གཏམ་སྦྱོར་དེས་ཙུང་ཐུང་ལ་ཆ་བཞག་ན་ཆེས་མཐའ་མའི་དུས་ནང་ཡོང་འདོད་ཀྱི་སྦྱོར་
བ་རང་དོར་ནས། སྐུ་ཚབ་ཅིག་མངགས་ཏེ་རྟགས་མ་ཁྱེར་ནས་བུད་ཡོང་། ཧྲང་ཞའོ་ཧོ་ལེ་
ནེ་ལེ་ཏོ‘མར་ཁོ་སི་ལ་ཕྱོགས་སོ་སོའི་གནོན་ཤུགས་ཆེ་བར་བརྟེན། ནད་ཁྲི་དང་བྲལ་ཅིང་
ཞ་བོར་གྱུར་པའི་ལུས་པོ་དྲུད་ནས་འཐབ་གྲོགས་ལ་ཁ་འབུད་དུ་སླེབས། ཧྲང་ཞའོ་ཡིས་ལོ་
ན་གཞོན་པའི་དུས་ནས་རང་ཉིད་དང་སྡུག་གི་ཁུར་བོ་མཉམ་འཁུར་བགྱིས་ཏེ་ཡོང་བའི་
གྲོགས་པོ་དེ། ཕྱོགས་ཀུན་འོག་གདན་སྟུག་པོ་བཏིངས་ཤིང་མི་བཞི་ཡིས་བཏེགས་པའི་
སྒུལ་སྟེགས་སྟེང་བསྡད་ནས་ཡོང་བ་མཐོང་བར། ཁོ་འདི་ལྟར་སྡུག་ཐོད་པར་བླངས་ནས་
ཕེབས་དོན་ནི་རང་ལ་རྒྱབ་སྐྱོར་བྱེད་དུ་ཡོང་བར་ཐེ་ཚོམ་ཉག་ཙམ་ཡང་མ་ཟོས་ནའང་།
ཡོང་མཁན་གྱི་འདོད་དོན་ངོ་མ་དེ་ཤེས་རྗེས་སུ། ཁོས་དེ་མ་ཉིད་དུ་མི་བོས་ནས་ཕ་རོལ་པོ་
ལག་ཤེས་བཟོ་ཁང་ལས་སྒོར་འཁུར་དུ་བཅུག
“ངས་ཤེས་པ་འཕྱི་དྲགས་སོང་།” ཧྲང་ཞའོ་ཡིས་ཁོ་ལ “དེའི་དུས་ཁོ་ཚོར་ཁྱོད་
གསོད་དུ་བཅུག་ཡོད་ཚེ། ཁྱོད་ལ་རོགས་ཆེན་པོ་བྱས་ཟིན་འདུག” ཟེར།
དེར་བརྟེན་ཆེད་གཉེར་དགའ་སྟོན་ལ་དྲན་གསོ་བྱེད་པ་ནི་པུའུ་ཨེན་ཏིའེ་ཡའི་ཁྱིམ་
རྒྱུད་ཀྱི་མི་གཅིག་ཀྱང་མ་ཞུགས་པའི་གནས་ཚུལ་འོག་སྤེལ་པ་རེད། དགའ་སྟོན་གྱི་བྱ་
འགུལ་དེ་ཚ་སྤྲོ་དུས་ཆེན་དང་འཕྲད་ཡོད་ཀྱང་། མི་སུ་ཞིག་གིས་ཀྱང་ཧྲང་ཞའོ་ཨའོ་ལེ་
ལི་ཡ་ནུའོ་པུའུ་ཨེན་ཏིའེ་ཡའི་རྐྱེན་འདིར་བརྟེན་ནས་རང་ལྟ་མཁྲེགས་འཛིན་བྱེད་པའི་
རྣམ་པ་དེ་བསྒྱུར་མ་ནུས། ཁོས་སྟབས་ཁེལ་འདི་ནི་སྲིད་གཞུང་གིས་བསམ་གཟས་ནས་
བསྒྲིགས་པ་ཡིན་ཞིང་། དམིགས་ཡུལ་བཤད་ན་མནར་གཅོད་གཏོང་ནུས་ཀྱི་ཟུར་ཟའི་
ནང་དོན་འབུར་དུ་དོད་ཆེད་ཡིན་པར་སེམས། ཁོས་ནི་ལྷིང་འཇགས་ཀྱི་ལག་ཤེས་བཟོ་
ཁང་ནང་དམག་མིའི་རོལ་ཆས་ཀྱི་སྒྲ་དང་རྟེན་འབྲེལ་སྒྱོགས་མདེལ་མཉམ་པོར་གྲག་
པའི་སྒྲ། ཆུ་ཚོད་ཀྱི་རྡེག་སྐད་ཀྱིས་དྲན་གཟོར་བསྔགས་པ་བཅས་ཐོས་པ་ལས་གཞན།
ཁྱིམ་སྒོའི་ཕྱི་རུ་འཁྲབ་བཤད་གནང་བའི་ཚིག་དུམ་སྐོར་ཞིག་ཀྱང་གོ་འོངས། དེ་ཚོས་
བར་སྐབས་དེར་ཁོའི་མིང་ནི་སྲང་ལམ་གྱི་མིང་ལ་བཏགས་པའི་ཚུལ་སོགས་བརྡ་ཁྱབ་ཏུ་
སྤེལ་བཞིན་མཆི། ཁོ་ནི་རླུང་ལངས་པས་མིག་མཐའ་བརླན་པར་གྱུར་ཅིང་། རང་ཉིད་ཀྱི་
ནུས་པ་ཞན་པའི་ཆ་དེར་འཚིག་པ་ཟོས་བྱུང༌། དམག་འཁྲུག་ཕམ་པ་ནས་བཟུང་། ཐེངས་
དང་པོར་གཞོན་དུས་ཀྱི་སྤོབས་པ་ཉམས་པས། ཁྲག་དྲི་བྲོ་བའི་དམག་འཁྲུག་བསླངས་ཏེ།
རྙིང་ཞེན་ཏང་གི་སྲིད་གཞུང་རྩ་མེད་དུ་གཏོང་བར་མི་ནུས་པའི་ཆར་གདུང་སེམས་སྐྱེས་
མགོ་བརྩམས། བྱ་འགུལ་གྱི་འུར་སྒྲ་ད་རུང་མཚམས་ཆད་མེད་པའི་དུས་དེར། ཝུའུ་ཨེར་
སུའོ་ལས་ཁོའི་ལག་ཤེས་བཟོ་ཁང་གི་སྒོ་མོ་བརྡུངས་སོང་།
“ངའི་ལས་ཀར་བར་ཆད་མ་བྱེད་ཅིག” ཁོས་མཐུད་ནས“ང་ལ་ཁོམ་པ་མི་འདུག" ཟེར།
“སྒོ་ཕྱེས།” ཝུའུ་ཨེར་སུའོ་ལས་དུས་རྒྱུན་གྱི་སྨྲ་སྟངས་ལྟར “དོན་འདི་ནི་དགའ
སྟོན་དང་འབྲེལ་བ་གཏན་ནས་མེད” ཅེས་ཨུ་ཚུགས་བྱས་བྱུང་།
དེ་བས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་སྒོ་ཤིང་བླངས་པ་ན། སྒོ་
སྔུན་དུ་བྱད་བཞིན་ཅུང་འདྲ་བའི་སྟག་ཤར་བཅུ་བདུན་ཙམ་འཛོམས་འདུག་པ་མཐོང་།
དེ་ཚོའི་གཟུགས་ཀྱི་སྐྱེ་མཆེད་དང་ཤ་མདོག་བཅས་དེ་འདྲ་མི་གཅིག་ནའང་། ཚང་མར་
སྐྱོ་ཉམས་རེ་ཤར་ནས་ཡོད་པས། གནས་གང་ཞིག་ཏུ་འཕྲད་ཀྱང་དབྱེ་བ་འབྱེད་པར་
ནུས། ཁོ་ཚོ་ནི་ཁོའི་བུ་རྒྱུད་ཡིན་ཞིང་། ཁོ་ཚོས་དོན་འདིའི་ཐད་གྲོས་ཁ་མ་བསྡུར་ལ།
ཕན་ཚུན་ངོ་ཡང་མི་ཤེས་མོད། ཚང་མས་ཆེད་གཉེར་དགའ་སྟོན་ལ་དྲན་གསོ་བགྱི་བའི་
འཕྲིན་གསར་གོ་འཕྲལ། མཚོ་འགྲམ་གྱི་ས་གནས་སོ་སོ་རུ་ལམ་ལ་ཆས་ཏེ་འདི་གར་ཡོང་
བ་རེད། ཁོ་ཚོ་ཀུན་པོས་ང་རྒྱལ་གྱི་སྒོ་ནས་རང་ལ་ཨའོ་ལེ་ལི་ཡ་ནུའོ་ཞེས་པའི་མིང་དེ་
བཏགས་འདུག་ཅིང་། རུས་ནི་སོ་སོའི་ཨ་མའི་ཕྱོགས་ཀྱི་དེ་བཀོལ་བར་མངོན། ཁོ་ཚོ་ཁྱིམ་
འདི་གར་ཉིན་གསུམ་རིང་བསྡད་ཙ་ན། ཕྱོགས་ཀུན་རྫོབ་པོར་བཏང་བས་གཡུལ་ས་དང་
དབྱེར་མ་མཆིས། ཚུལ་དེར་ཝུའུ་ཨེར་སུའོ་ལ་ཡིད་ཚིམ་པོ་བྱུང་ནའང་། ཧྥེ་ཨེར་ནན་ཏ་
ནི་མཚར་ཞིང་ཁྲོས་པར་གྱུར། ཨ་མཱ་ལན་ཏས་སྔར་གྱི་ཤོག་སྤུངས་དེའི་གསེབ་ནས། ཝུའུ་
ཨེར་སུའོ་ལས་སྐབས་དེར་སོ་སོའི་རུས་མིང་དང་སྐྱེས་པའི་ལོ་ཟླ་ཚེས་ཞག ཆོས་ཁྲུས་ལ་
ཞུགས་པའི་ཉི་མ་སོགས་བྲིས་སྣང་བའི་འབྲི་དེབ་ཆུང་བ་བཙལ་ཏེ། མི་རེ་རེའི་མིང་གི་
ཐད་སོའི་བར་སྟོང་དུ་ད་ལྟའི་སྡོད་གནས་བཅས་ཁ་བསྐངས། རེའུ་མིག་འདི་ནི་ལོ་ཉི་ཤུའི་
རིང་གི་དམག་འཁྲུག་གི་བསྡུས་གཟུགས་སུ་བཀོལ་ཆོག་སྟེ། འདིར་བརྟེན་ནས་ཧྲང་ཞའོ་
ཡི་མཚན་དུས་ཀྱི་དམག་སྐྱོད་ལམ་ཐིག་བསྐྱར་འབྲི་བྱས་ཀྱང་རུང་། ཉིན་དེའི་ཞོགས་
པར། ཁོས་མི་ཉེར་གཅིག་ཁྲིད་ཅིང་མ་ཁུང་ཏོ་དང་བྲལ་ནས་ཆོ་མེད་ཀྱི་འོས་ལངས་དེར་
ཞུགས་པ་དང་། ཡང་ཆེས་མཐའ་མར་ཁོ་ནི་ཁྲག་གིས་བརྫིས་ཤིང་གྱོང་བོར་གྱུར་པའི་ཕྱིང་
བ་ཞིག་ནང་གཅུད་དེ་ཕྱིར་སླེབས་པའོ། །ཨའོ་ལེ་ལི་ཡ་ནུའོ་གཉིས་པས་སྤུན་ཟླ་ཚོར་སྟོན་
མོ་གཟབ་རྒྱས་བཤམས་པའི་གོ་སྐབས་ཤོར་དུ་མ་བཅུག ཁོས་ཨ་རག་ཞང་ཕིན་གྱི་ཁ་ཕྱེ་
ཞིང་ལག་སྦྲེང་རོལ་ཆ་དཀྲོལ་བ་སོགས་བགྱིས་ཏེ་དགའ་སྟོན་རྟེན་འབྲེལ་ཅི་འདོད་ལྟར་
ཞུས་པས། དེ་ཡིས་ཆེད་གཉེར་དགའ་སྟོན་ལ་རྗེས་དྲན་བྱས་ནས་ཚ་སྤྲོ་དུས་ཆེན་ཡིད་
ཚིམ་པ་ཞིག་རོལ་མ་ཐུབ་པ་དེའི་ཁ་ཡང་བསྐངས་ཟིན་པ་ལྟར་དུ་གྱུར། ཁོ་ཚོས་ཁྱིམ་ནང་
གི་གསོལ་ཆས་ཕྱེད་ཀ་བཅགས་སོང་ལ། གླང་གོག་ཅིག་བདས་པ་བརྒྱུད་ནས། དེ་ཕྱིང་
བའི་ཁུད་དུ་གཅུད་རྗེས་ཕར་གཡུག་ཚུར་གཡུག་སྒོས་རྩེ་སྐབས། མེ་ཏོག་ར་བའི་ནང་གི་
རྒྱ་སེའི་མེ་ཏོག་ཀུན་པོ་བརྫིས་ནས་ས་འདམ་ནང་བསྲེས། ཁོ་ཚོས་བྱ་མོ་དག་ལ་མེ་མདས་
བརྒྱབ་སྟེ་བསད་ཅིང་། ཨ་མཱ་ལན་ཏར་བཙན་ཚུགས་སྒོས་ཕི་ཨའེ་ཐེ་ལུའོ་ཁོ་ལིའེ་སི་
ཕིས་བསླབས་པའི་སྐྱོ་སྡུག་ལྡན་པའི་ཧྭར་ཚིའི་གར་འཆམ་དུ་བཅུག་ཐོག ཡང་མཛེས་
མ་ལེ་མེ་ཏའེ་སིར་སྐུལ་མ་བྱས་ཏེ་སྐྱེས་པའི་རྐང་སྣམ་གོན་དུ་བཅུག་ནས་དར་ཤིང་སྟེང་
འགོ་བའི་རོལ་རྩེད་ནང་ཞུགས་པར་མཛད། ཁོ་ཚོས་ད་དུང་ཟ་ཁང་ནང་ལུས་ཡོངས་སུ་
སྣུམ་ཞག་བྱུགས་ཟིན་པའི་ཕག་ཅིག་བཏང་ཡོང་བར། དེ་རྒྱུག་ཐེངས་གཅིག་གིས་ཧྥེ་ཨེར་
ནན་ཏ་ཐང་ལ་བསྒྱེལ་ནའང་། མི་སུས་ཀྱང་བློ་ཡུལ་ལས་འགོངས་པའི་དོན་དེ་ཚོར་ལེ་
བདའ་མི་བྱེད་ལ། དེ་ལས་ལྡོག་སྟེ་སྤྲོ་དགའ་ཡི་ཁ་དབུགས་སྟུག་པོ་ཁྱིམ་གྱི་གྲུ་ག་སོ་སོར་
ཁྱབ། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡར་མཚོན་ན་ཐོག་མའི་དུས་ནང་
སེམས་ཁྲལ་ཅུང་ཙམ་ཡོད་པར་མ་ཟད། དེའི་ནང་གི་མི་འགའ་རེའི་ཁྲག་རྒྱུད་ལ་དོགས་
པ་མངའ་ནའང་། རིམ་བཞིན་དུ་ཁོ་ཡང་དེ་ཚོའི་སྨྱོ་ཚུགས་ཀྱིས་རྒྱུད་བརླན་པར་བརྟེན།
དེ་ཚོ་ཡུལ་འདི་དང་གྱེས་ཁར་མི་རེར་གསེར་ཉ་ཆུང་ཆུང་གཅིག་རེ་བྱིན་སོང་ངོ་། །སྒམ་
བརླིང་ཅན་གྱི་ཧོ་སའེ་ཨེར་ཁ་ཏིའེ་ཨའོ་གཉིས་པས་ཀྱང་བྱ་ཕོའི་འཛིང་རེས་རེབ་གཅིག་
གྲ་སྒྲིག་བྱས་བྱུང་བར། ཅུང་མིན་ན་དེ་ནི་སྐྱོ་གར་གྱིས་མཇུག་བསྡུ་དགོས་པར་གྱུར། རྒྱུ་
མཚན་ནི་ཨའོ་ལེ་ལི་ཡ་ནུའོ་འགའ་རེར་ཆ་བཞག་ན་རྩེད་མོ་དེར་བྱང་ཆ་ཡོད་པས།
ལྟ་ཐེངས་གཅིག་གིས་ཡེ་ཤུའི་ཆོས་འཆད་མཁན་ཨན་ཏུང་ཉི་ཨའོ་དབྱི་ཧྲ་པེར་གྱིས་
བསླབས་པའི་ཐབས་ཇུས་དེ་རྟོགས་ཟིན་པའི་རྐྱེན་གྱིས་རེད། ཨའོ་ལེ་ལི་ཡ་ནུའོ་གཉིས་
པས་གྲངས་ཀ་མང་བའི་ཤ་ཉེ་དེ་དག་གི་ལུས་སྟེང་ནས་གསོལ་མཆོད་ཅི་དགར་བྱེད་ཐུབ་
པའི་ནུས་པ་མཐོང་བས། ཁོ་ཚོ་ཚང་མ་འདི་གར་གཞིས་སྡོད་ཀྱིས་རང་དང་མཉམ་པོར་
ལས་ཀར་ཞུགས་རྒྱུའི་རེ་ཞུ་བྱས། ཁོའི་གདན་ཞུ་དེ་དང་ལེན་བྱེད་མཁན་ནི་ཨའོ་ལེ་ལི་
ཡ་ནུའོ་ཐེ་ལི་སི་ཐེ་གཅིག་པུ་རེད། དེ་ནི་གཟུགས་བོངས་ཆེ་ཞིང་མི་རྒྱུད་དཀར་ནག་
འདྲེས་པ་ཅན་ཏེ། ཕར་བལྟས་ན་སྤོ་བོའི་ངར་སེམས་དང་གསར་གཏོད་ཀྱི་སྤོབས་སེམས་
མངའ། ཁོ་ནི་འཛམ་གླིང་ཕྱེད་ཀར་ཉུག་ནས་གོ་སྐབས་ཅི་རིགས་བཙལ་མྱོང་བས། ད་ནི་
གང་དུ་བསྡད་ཀྱང་གཅིག་འདྲ་ཡིན་པར་སེམས་ནས་ཡོད། གཞན་དག་ཚོར་མཚོན་ན་ད་
རུང་གཉེན་བསྒྲིགས་མི་འདུག་ནའང་། སོ་སོས་རང་རང་གི་མདུན་ལམ་རྙེད་ཡོད་ཅིང་།
མི་རེ་རེ་ནི་ལག་བདེ་བའི་བཟོ་པའམ། ཁྱིམ་ནང་གི་གདུང་མའམ། གཤིས་ཀ་འཇམ་བག་
ལྡན་པའི་སྐྱེས་པ་རྐྱང་རྐྱང་ངོ་། །རེས་གཟའ་ལྷག་པའི་ཐལ་མཆོད་ཉིན་ཏེ། ཁོ་ཚོ་ཚང་མ་
ཕྱིར་མཚོ་ཁའི་ས་གནས་ཁག་ཏུ་འགྲོ་བསམ་པའི་སྔ་རོལ་དེར། ཨ་མཱ་ལན་ཏས་ཀུན་པོར་
གཟའ་ཉི་མའི་གྱོན་ཆས་གོན་དུ་བཅུག་རྗེས། ཁོ་ཚོ་དང་མཉམ་པོར་ཆོས་ཁང་ནང་སོང་།
དེ་ཚོ་ལས་མང་ཤོས་ནི་ཚུལ་དེར་སྤྲོ་བ་ཡོད་པ་ཙམ་ལས་རྣམ་དག་སེམས་ཀྱིས་འགྲོ་བ་
མིན། ཚང་མ་ཁྲིད་ནས་མཆོད་སྟེགས་ཀྱི་སྐྱོར་ར་ཡོད་སར་ཕྱིན་པར། ཡེ་ཤུའི་ཆོས་འཆད་
མཁན་ཨན་ཏུང་ཉི་ཨའོ་དབྱི་ཧྲ་པེར་གྱིས་ཐལ་བའི་མཆོད་པ་སྤྱད་དེ་སོ་སོའི་དཔྲལ་ངོར་
རྒྱ་གྲམ་གྱི་རི་མོ་བྲིས་སོང་། ཕྱིར་ཁྱིམ་དུ་ཡོང་རྗེས། ཨའོ་ལེ་ལི་ཡ་ནུའོ་ཆེས་ཆུང་བ་དེས་
རང་གི་དཔྲལ་ངོས་བཀྲུ་བསམས། རྗེས་ཤུལ་དེ་ནི་གཙང་མར་བཟོ་མི་ནུས་པ་ཚོར་བར།
ཁོའི་སྤུན་ཟླ་རྣམས་ཀྱང་ཁོ་དང་ཆ་འདྲ་བ་བྱུང་། ཁོ་ཚོས་ཆུ་དྭངས་མོ་དང་འདག་ཆལ་
སྤྱད་ལ། འདམ་བག་དང་ཀུབ་སྙིང་གིས་ཚོད་ལྟ་བྱས་ཐོག ཆེས་མཐའ་མར་གཡེང་རྡོ་དང་
བུལ་ཅན་གྱི་ཆུ་སོགས་ཀྱང་བཀོལ་མོད། རྗེས་ཤུལ་དེ་གཏན་ནས་བསུབ་མ་ཐུབ། འོན་ཀྱང་
ཨ་མཱ་ལན་ཏ་སོགས་མཆོད་འབུལ་ལ་ལྟ་རུ་ཕྱིན་པའི་མི་གཞན་དག་གིས་ལས་སླ་མོའི་ངང་
བཀྲུས་ཟིན་ཏོ། ། “འདི་ལྟར་བྱུང་ན་སྔར་ལས་བཟང་།” ཝུའུ་ཨེར་སུའོ་ལས་ཁོ་ཚོར་གྱེས་
ཁ་མ་དེར “སང་ཕྱིན་དུས་བརྒྱད་ལ་སུས་ཀྱང་ཁྱོད་རྣམས་འཆུགས་མི་སྲིད” ཅེས་ལབ་
པར་མངོན། ཁོ་ཚོ་ནི་རོལ་དབྱངས་རུ་ཁག་གི་དཀྲོལ་རྡུང་དང་ཤོག་སྦག་བཀད་པའི་སྒྲའི་
ནང་གོ་རིམ་ཅི་ཡང་མེད་པའི་ངང་ཕྱོགས་སུ་ཕྱིན་པས། གྲོང་སྡེ་དང་གྲོང་རྡལ་གྱི་མི་ཚོར་
བསྐྱུར་བའི་ཤན་ཤུགས་ནི་པུའུ་ཨེན་ཏིའེ་ཡ་ཚང་གི་ཁྲག་རྒྱུད་ལ་ཆད་རྒྱུ་མེད་པར་སེམས་
པ་རང་ཡིན། དཔྲལ་བར་རྒྱ་གྲམ་གྱི་རི་མོ་དཔར་སྣང་བའི་ཨའོ་ལེ་ལི་ཡ་ནུའོ་ཐེ་ལི་སི་ཐེ་
ཡིས་གྲོང་ཁྱེར་གྱི་མཐའ་ཁ་ཞིག་ཏུ་དར་བཟོའི་བཟོ་གྲྭ་ཞིག་གསར་འཛུགས་བྱས་བྱུང་། དེ་
ནི་སྔོན་ཆད་ཀྱི་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་གསར་གཏོད་ལ་དགའ་དྲགས་
ནས་སྨྱོ་ལ་ཁད་ཀྱི་དུས་སུ་རྨི་ལམ་དུ་དྲན་མྱོང་བའི་དོན་དེའོ། །
ཟླ་བ་འགའ་ཕར་འདས་རྗེས། མི་རྣམས་ཨའོ་ལེ་ལི་ཡ་ནུའོ་ཐེ་ལི་སི་ཐེ་ལ་འདྲིས་
ཤིང་མོས་པ་དང་བསྟུན་ནས། ཁོས་ཕྱོགས་ཀུན་ཏུ་ཁང་བ་བཙལ་མགོ་བརྩམས་ཐོག རང་
གི་ཨ་མ་དང་སྲིང་མོ(ཧྲང་ཞའོ་ཡི་བུ་མོ་མིན)འདི་གར་ཡོང་བའི་དོན་དེར་གྲ་སྒྲིག་བགྱིས།
ཁོས་ཐང་ཆེན་གྱི་ཟུར་ཁར་ཡན་པོར་དོར་བའི་ཁང་རྙིང་ཞིག་འདུག་པ་བློར་བབས་ནས་
བདག་པོ་སུ་ཡིན་སྐོར་བརྩད་བཅད། མི་ཞིག་གིས་ཁོར་ཁང་བ་དེར་བདག་པོ་མེད་ཅེས་
བརྗོད་བྱུང་ལ། ད་དུང་སྔོན་ཆད་དེ་རུ་ས་སྐྱ་དང་རྩིག་ཤུན་བཟའ་བར་བྱེད་པའི་ཡུགས་
ས་མ་ཞིག་བསྡད་མྱོང་སྟེ། མོ་རྒ་བའི་དུས་ནང་གཞན་དག་གིས་རྒྱ་སྲང་དུ་རེབ་གཉིས་སུ་
མཐོང་མྱོང་ཟེར། མོས་མགོ་རུ་མེ་ཏོག་རྫུན་མ་ཆུང་ཆུང་དྲུབ་བྱས་པའི་བུད་མེད་ཀྱི་ཞྭ་མོ་
དང་། རྐང་བར་གནའ་བོའི་དངུལ་མདོག་གི་ལྷམ་གོན་ནས་ཐང་ཆེན་བརྒྱུད་དེ་སྦྲགས་
ཁང་ནང་ཕྱིན་ཏེ་ཆོས་དཔོན་ལ་འཕྲིན་ཡིག་བསྐུར་འགྲོ། ཁོ་ཚོས་བཤད་ན་མོར་འདུག་
རོགས་བྱེད་མཁན་ལ་གདུག་རྩུབ་ཆེ་བའི་གཡོག་མོ་ཞིག་ཡོད་ཅིང་། བུད་མེད་དེས་ཁྱི་
དང་བྱི་ལ་སོགས་ཁྱིམ་ནང་འཛུལ་ཡོང་བའི་སྲོག་ཆགས་ཡོད་དོ་ཅོག་བསད་ཐོག བེམ་
རོ་རྒྱ་སྲང་དུ་གཡུགས་ནས། གྲོང་རྡལ་གྱི་མི་ཚོར་དེ་དག་གི་ཤ་ལྤགས་རུལ་བའི་དྲི་མར་
མནམས་སུ་འཇུག་པར་འགྱུར་ཟེར། དེ་ཡང་ཆེས་མཐའ་མའི་སྲོག་ཆགས་དེའི་བེམ་རོ་
ཉི་འོད་འོག་བསྐམས་པར་གྱུར་ལ། ཡང་དུས་ཡུན་རིང་བོ་ཞིག་འགོར་རྗེས་སུ། མི་ཚང་མ་
ཁང་བདག་བུད་མེད་དེ་དང་མོའི་གཡོག་མོ་གཉིས་ཀ་དམག་འཁྲུག་མཚམས་མ་བཞག་
པའི་སྔོན་དུ་འདས་ཟིན་པར་ཡིད་ཆེས་བརྙེས། ཁང་བ་དེ་ད་ལྟའི་བར་མ་འགྱེལ་བའི་
རྒྱུ་མཚན་ནི། ལོ་འདི་འགའི་རིང་ཆེས་འཁྱག་པའི་དགུན་ཁ་རང་ཡོད་མ་སོང་ལ། ཡང་
ཁང་བ་བསྒྱེལ་འགྱུར་གྱི་དྲག་རླུང་ཆེན་པོ་དང་མ་འཕྲད་པའི་རྐྱེན་གྱིས་ཡིན། ལྕགས་
ཐག་ནི་བཙའ་ཡིས་ཟོས་ནས་ཆད་འདུག་ཅིང་། སྒོ་ལེབ་ཀྱང་བསྣོལ་མར་འཐེན་པའི་
སྡོམ་དྲ་ཡིས་སྦྲེལ་ཡོད། སྒེའུ་ཁུང་ནི་བརླན་གྱིས་འབྱེད་མི་ཐུབ་ལ། ཐང་ངོས་སུ་རྩྭ་ལྡུམ་
གྱིས་ཁེངས་པར་མ་ཟད། དེའི་བར་གསེང་ནི་ད་བྱིད་དང་འབའ་འབུ་སྣ་ཚོགས་ཀྱི་ཚང་
མལ་དུ་གྱུར་ནས་བདོག འདི་དག་ཡོད་ཚད་ཀྱིས་སྐྱེ་བོ་ཀུན་ལ་ཁང་བ་འདིའི་ནང་དུས་
རབས་ཕྱེད་ཀའི་རིང་མི་བསྡད་མེད་པ་བདེན་དཔང་བྱེད་ངེས། ཧོལ་སྤྱོད་ཅན་གྱི་ཨའོ་
ལེ་ལི་ཡ་ནུའོ་ཐེ་ལི་སི་ཐེར་ཆ་བཞག་ནས་བཤད་ན། རྣམ་པ་འདི་དག་མཐོང་བས་གཞི་
ནས་སྦྱོར་བ་སྤེལ་བ་གཏན་ནས་མིན། ཁོས་དཔུང་ཤུགས་ལ་བརྟེན་ནས་སྒོ་མོར་རྡེག་
ཙམ་བགྱིས་པར། རུལ་བར་གྱུར་པའི་སྒོ་ལེབ་ནི་ཁྲོག་སྒྲ་དང་བཅས་འགྱེལ་བར། ས་རྡུལ་
ནི་ཕྱོགས་བཞིར་ལང་ལོང་དུ་འཕྱུར་ཞིང་། གྲོག་མ་དཀར་པོའི་ཚང་མལ་ཡང་དེ་འབྲེལ་
དུ་ཐོར་ཞིག་ལ་སོང་། ཨའོ་ལེ་ལི་ཡ་ནུའོ’ཐེ་ལི་སི་ཐེ་ནི་འབག་སྐུ་བཞིན་སྒོ་ཁར་འགུལ་
མེད་དུ་ལངས་ནས་བསྡད། དེ་ལྟར་ས་རྡུལ་རིམ་པ་གང་ཡོངས་སུ་འཇགས་པར། གཞི་
ནས་ཚོམས་ཁང་གི་དཀྱིལ་དབུས་སུ་སྐེམ་རིད་དུ་གྱུར་པའི་བུད་མེད་ཅིག་མཐོང་ཡོང་།
མོས་དུས་རབས་སྔོན་མའི་སྐབས་ཀྱི་ལྭ་བ་གོན་འདུག་ཅིང་། སྤྱི་ཐེར་དུ་གྱུར་པའི་མགོ་རུ་
སྐྲ་ལོ་སེར་པོ་འགའ་ལས་མཐོང་རྒྱུ་མི་འདུག ཆེ་ཞིང་སྒོར་བའི་མིག་ཟུང་དུ་སྔོན་ཆད་
ཀྱི་ཡག་ཤུལ་ལུས་ཡོད་པ་དང་། མི་འདང་ས་ནི་ཆེས་མཐའ་མའི་རེ་བ་ཡི་འོད་ཟེར་དེ་
ཡལ་ཟིན་ལ། བཞིན་ངོས་ཀྱི་སྐྱི་ལྤགས་ནི་ཁེར་རྐྱང་གི་ལོ་ཟླས་གས་པར་བྱས་སྣང་། ཨའོ་
ལེ་ལི་ཡ་ནུའོ་ཐེ་ལི་སི་ཐེ་ནི་མིག་སྔུན་གྱི་མི་ཡུལ་དུ་མཐོང་བར་དཀོན་པའི་རྣམ་པ་དེས་
སྐྱི་གཡའ་བར་བཏང་བས། ཅུང་མིན་ན་བུད་མེད་དེས་སྔོན་ཆད་ཀྱི་དམག་སྤྱོད་དཀྲུམ་
མདའ་ཞིག་གི་ཁ་རང་ཕྱོགས་སུ་གཏད་ཡོད་པ་མཐོང་མ་ནུས།
“དགོངས་དག” ཁོས་ཅི་ཡིན་མི་ཤེས་པའི་ཉམས་དང་བཅས་སྐད་དམའ་
མོས་བརྗོད།
མོ་ནི་རལ་ཧྲུལ་འབུར་དུ་སྤུངས་པའི་ཚོམས་ཁང་གི་དཀྱིལ་དུ་འགུལ་ཙམ་ཡང་མི་
བྱེད་ལ། བྲང་གཞུང་ཆེ་ཞིང་རྒྱབ་ཤ་མཐུག་ལ། དཔྲལ་ངོས་སུ་ཐལ་མདོག་གི་རི་མོ་བབས་
པའི་ཕོ་རྒོད་དེར་ལྟ་བར་བྱེད། མོས་ས་རྡུལ་གྱི་ཡོལ་བའི་ཁྲོད་ཁོ་ནི་སྔོན་ཆད་ཀྱི་སྨུག་ལོང་
ནང་འགྲེང་ཞིང་། རྒྱབ་ཏུ་ཁུང་གཉིས་མེ་མདའ་འཕྲེད་དུ་ཁུར་ཐོག ལག་ནང་རི་བོང་
འགའ་བསྣར་འདུག་པ་མཐོང་།
“སྙིང་རྗེའི་བདག་པོ་དཀོན་མཆོག་ལགས།” མོས་སྐད་དམའ་མོར “འདི་ནི་དྲང་
བདེན་མིན་ཏེ། ད་ལྟ་ང་ལ་ཡང་བསྐྱར་འདི་དག་དྲན་གསོ་རུ་འཇུག་རྒྱུ་ཡིན་ནམ” ཞེས་
མཚར་ཉམས་དང་བཅས་སྨྲས།
ངས་ཁང་བ་གླ་བར་འདོད།” ཨའོ་ལེ་ལི་ཡ་ནུའོ་ཐེ་ལི་སི་ཐེ་ཡིས་ཀྱང་དེ་ལྟར་
བཤད། 
བུད་མེད་དེས་དཀྲུམ་མདའ་ཡར་བཀྱགས་ཤིང་། བག་ཕེབས་པའི་ངང་ཁོའི་དཔྲལ་
ངོས་ཀྱི་ཐལ་བྲིས་རྒྱ་གྲམ་རི་མོ་ཡོད་སར་གཏད་རྗེས། བློ་ཐག་ཆོད་པོའི་ངང་མེ་མདའི་
སྐམ་པ་བཙིར་ཡག་བྱས་སོང་།
“ཕྱིར་སོང་ཞིག” མོས་དེ་བཞིན་བཀའ་ཕབ་བོ། །
ཉིན་དེའི་དགོང་ཟས་ཟ་དུས། ཨའོ་ལེ་ལི་ཡ་ནུའོ་ཐེ་ལི་སི་ཐེ་ཡིས་ཁྱིམ་མི་ཚོར་རང་
ཉིད་འཕྲད་པའི་དོན་དེ་བསྙད་པར། ཝུའུ་ཨེར་སུའོ་ལ་ནི་སེམས་སྡུག་ནས་ངུ་ཤོར་བར་
གྱུར། “བླ་ན་འཕགས་པའི་དཀོན་མཆོག་ཡ།” མོས་ལག་པ་ཟུང་གིས་མགོ་བོ་སྡོམ་ཞོར
“མོ་ད་རུང་གསོན་ཡོད་པ་ཡིན་ནམ” ཟེར། དུས་ཚོད་འདས་པ་བུལ་ཞིང་དམག་དོན་
བསླངས་པ་རིང་བའི་ཁར། ཉིན་རྒྱུན་གྱི་འཚོ་བའི་ནང་གོད་ཆག་རབ་དང་རིམ་པར་བྱུང་
བས། མོས་ནི་ལི་པེ་ཁ་ཡོངས་སུ་བརྗེད་ཟིན། ཐོག་མཐའ་བར་གསུམ་དུ་མོ་གསོན་ཡོད་
པར་མ་ཟད། འབའ་འབུའི་ཚང་ནང་དུ་རུལ་བཞིན་པ་གསལ་བོར་ཤེས་པའི་མི་ནི། ཉི་
མ་རེ་རེར་རྒ་བའི་ཁུར་གྱིས་མནན་ཡང་སེམས་ཇེ་སྙིར་འགྲོ་རྒྱུ་མེད་པའི་ཨ་མཱ་ལན་ཏ་
ཡིན། དེར་ཕྱི་ཉིན་གྱི་ཉི་མ་ཤར་དུས། སེམས་ནང་གི་དྲན་ཤེས་འཁྱག་པོས་མོ་ཁེར་རྐྱང་
གི་སྔས་འབོལ་ལས་བསླངས་པར། མོས་རང་བཞིན་དུ་མོ་དྲན་པར་གྱུར། མཐུད་ནས་མོས་
འདག་ཆལ་སྤྱད་དེ་རང་གི་རྙིད་པར་གྱུར་པའི་ནུ་མ་དང་བསྐམས་སོང་བའི་རྐེད་སྐབས་
བཀྲུ་དུས་དང༌། མོས་ལོ་བགྲེས་པ་ཚོས་གོན་འགྱུར་གྱི་བལ་འཇམ་གོས་ཀྱི་སྨད་གཡོགས་
དང་བྲང་ཁེབས་དཀར་པོ་བཀླུབས་དུས། ད་དུང་ལག་མགོར་དཀྲིས་པའི་ཉེས་པ་ཡི་རྨ་
ཁ་གསོ་བྱེད་ཀྱི་སེང་རས་ནག་པོ་སྤོར་བའི་དུས་གང་ཡིན་ཡང་། རང་དབང་མེད་པར་མོ་
དྲན་འོངས། དྲན་ཚུལ་དེར་དུས་ཀྱི་དབྱེ་བ་དགར་དུ་མེད་དེ། གཉིད་པ་དང་སད་པ། ཆེས་
གཟབ་ནན་དང་ཆེས་ཐབས་སྡུག་གི་དུས་སྐབས་གང་ཡིན་ཡང་། མོར་མཚོན་ན་ལི་པེ་
ཁ་དྲན་སྲིད། རྒྱུ་མཚན་ནི་ཁེར་རྐྱང་གིས་མོར་དྲན་གསོ་གདམ་དུ་བཅུག་ཅིང་། འཚོ་བ་
ཡིས་མོའི་སེམས་ཁོང་དུ་གད་སྙིགས་མང་པོ་སྤུངས་གསོག་བརྒྱབ་པ་རྣམས་བསྲེགས་ཤིང་
གཙང་མར་བཟོས་ཏེ་དྲན་ཤེས་གཞན་དག་ཁྱད་འཕགས་སུ་བགྱིས་ཟིན་ཏེ། བྲོ་བ་ཆེས་
བསྐ་བའི་དྲན་པ་ཉིད་དུས་གཏན་དུ་གསོག་ཉར་བྱས་པར་མངོན། མོའི་ས་རུ་མཛེས་མ་
ལེ་མེ་ཏའེ་སི་ཡིས་ལི་པེ་ཁ་ད་དུང་གསོན་ཡོད་པ་རྟོགས། ཁོ་ཚོ་རེབ་ཐེངས་རེ་རེར་ཁང་
རྙིང་དེ་བརྒྱུད་ནས་འགྲོ་དུས། མོས་ནི་ལི་པེ་ཁ་ཡི་བརྩེ་བ་ཡལ་འདོར་གྱི་དོན་དག་ཅིག་
གམ་ཡང་ན་མིག་ལ་བསྟན་ཟིན་པའི་གཏམ་རྒྱུད་རེ་བཤད་འགྲོ་སྟེ། དེའི་དམིགས་ཡུལ་
ནི་ཚ་མོ་རང་གི་ཉིན་རེར་རྒུད་བཞིན་པའི་རེ་ཁེངས་དག་སྤྱི་མྱོང་བྱས་པ་བརྒྱུད་ནས། ལེ་
བདའ་བསགས་པ་ཇི་སྙེད་མོ་འདས་རྗེས་སུའང་མུ་རྒྱུན་བསྐྱང་དུ་འཇུག་འདོད་རང་ཡིན།
འོན་ཀྱང་མོ་དེའི་ཐད་ལེགས་འགྲུབ་མ་བྱུང་། རྒྱུ་མཚན་ནི་ལེ་མེ་ཏའེ་སིར་ཆ་བཞག་ན་
ཆེས་ཛ་དྲག་ལྡན་པའི་ཆགས་སྡང་ཡོད་དོ་ཅོག་འགོག་པའི་ནུས་པ་ལྡན་ཏེ། གཞན་གྱི་
ཆགས་སྡང་ནི་ལྟ་སྨོས་ཀྱང་ཅི་དགོས། ཝུའུ་ཨེར་སུའོ་ལ་ཉིད་ཨ་མཱ་ལན་ཏ་ལས་ལྡོག་གིས་
ཕྱོགས་པའི་བརྒྱུད་རིམ་ཞིག་ནང་བརྒྱུད་སོང་། མོའི་དྲན་ཤེས་ཁྲོད་ཀྱི་ལི་པེ་ཁ་ནི་ཡོངས་
སུ་གཙང་འགྱུར་བྱས་ཚར། ཕ་མའི་རུས་པའི་ཁུག་མ་དང་མཉམ་པོར་བསྐྱལ་ཡོང་བའི་བུ་
མོ་དེའི་གདུང་སེམས་སྐྱེས་པའི་སྣང་བརྙན་གྱིས། ནག་ཉེས་ཆེ་བའི་ཁྱིམ་དང་གྱེས་པའི་
སྔོན་གྱི་བྱུང་བ་ཀུན་པོ་བཀབ་ནས་ཡོད། ཨའོ་ལེ་ལི་ཡ་ནུའོ་གཉིས་པས་མོ་ཁྱིམ་དུ་དྲངས་
ཡོང་ནས་སྙོར་སྐྱོང་བྱེད་རྒྱུ་ཐག་བཅད་ཀྱང་། ཁོའི་དྲན་ཚུལ་ལེགས་ཤོས་དེ་ལི་པེ་ཁ་ཡིས་
གཏན་ནས་ཁས་མ་བླངས། མོས་ལོ་མང་པོའི་མནར་གཅོད་བསྲན་ཅི་ཐུབ་བགྱིས་ནས་
དཀའ་ཁག་ངང་ཐོབ་པའི་ཁེར་རྐྱང་གི་ཆེད་དབང་དེ་ནི། རྫུན་ཆེ་བའི་གདུང་སེམས་ཀྱིས་
ཐེ་གཏོགས་བྱེད་འགྱུར་གྱི་ཚེ་མཇུག་ཅིག་དང་བརྗེ་སྲིད་དམ།
ཟླ་གཉིས་པའི་ནང་། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་བུ་བཅུ་དྲུག་
པོ་ཕྱིར་ཡོང་དུས། དེ་རྣམས་ཀྱི་དཔྲལ་ངོས་སུ་ཐལ་བས་བྲིས་པའི་རྒྱ་གྲམ་རི་མོའི་རྗེས་
ཤུལ་ད་རུང་བབས་ནས་ཡོད། ཨའོ་ལེ་ལི་ཡ་ནུའོ་ཐེ་ལི་སི་ཐེ་ཡིས་སྤྲོ་སྐྱིད་བྱེད་སྒང་དུ་ལི་
པེ་ཁ་གླེང་བར། ཁོ་ཚོས་ཉིན་ཕྱེད་ཙམ་གྱི་རིང་དུ་ཁང་རྙིང་དེའི་ཕྱི་ངོས་གསར་བཟོ་བྱས་
སོང་སྟེ། སྒེའུ་ཁུང་བརྗེ་བ་དང་ཕྱི་ངོས་སུ་སྤྲོ་སྐྱིད་ཀྱི་རྣམ་པ་མངོན་པའི་ཚོན་རྩི་བྱུགས་
པ། རྩིག་པ་ཇེ་བརྟན་དུ་གཏོང་བ། ས་ངོས་སུ་ཨར་འདམ་བྱིལ་བ་བཅས་སོ། །འོན་ཀྱང་
ཁོ་ཚོ་ལ་ཁང་བའི་ནང་དུ་མཛེས་རྒྱན་སྤྲས་པའི་ཆོག་མཆན་མ་ཐོབ་ཅིང་། ལི་པེ་ཁ་སྒོ་
སྔུན་དུ་ཡོང་ནས་ཁོ་ཚོར་འཕྲད་ཙམ་ཡང་མ་བྱས། མོས་ནི་ཁོ་ཚོར་རང་འདོད་ལྟར་ལས་
ཀ་གྲུབ་ཏུ་བཅུག་རྗེས་འགྲོ་སོང་ལ་རྩིས་བརྒྱབ། དེར་ཐོག་མཐའ་བར་གསུམ་དུ་རང་ལ་
འདུག་རོགས་བྱས་པའི་གཡོག་མོ་རྒན་པ་ཨེར་ཧི་ནི་ཏ་མངགས་ནས། ཆེས་མཐའ་མའི་
དམག་འཁྲུག་མཇུག་བསྒྲིལ་བ་དང་མཉམ་པོར་འགྲོ་རྒྱུག་མ་བྱས་ཀྱང་། མོའི་སེམས་སུ་ད་
རུང་ལོངས་སྤྱོད་བགྱི་བཞིན་འདུག་སྙམ་པའི་སྒོར་མོ་བསྐྱལ་ནས་བུད་ཡོང་། དེའི་དུས་
མི་རྣམས་ཀྱིས་ད་གཟོད་མོ་འཇིག་རྟེན་འདིར་གཡོལ་ནས་ཚུལ་ཅི་འདྲར་སླེབས་པ་ཤེས་
ཟིན་ལ། དུས་མཚུངས་སུ་ཡང་མོར་དབུགས་རྟ་རྔ་ཙམ་བདོག་པར། མོ་ནི་མཁྲེགས་འཛིན་
གྱི་རང་སྡོམ་ལས་མྱུར་སྐྱོབ་མི་ཐུབ་པའི་ཚུལ་ཡང་རྟོགས་པར་གྱུར་ཏོ། །
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་བུ་རྣམས་རེབ་གཉིས་པར་མ་
ཁུང་ཏོ་རུ་འཚམས་འདྲིར་ཡོང་དུས། དེའི་ནང་གི་བུ་གཞན་ཞིག་སྟེ། ཨའོ་ལེ་ལི་ཡ་
ནུའོ་སེན་ཐེ་ནུའོ་ཡང་དེ་གར་བསྡད་ནས་ཨའོ་ལེ་ལི་ཡ་ནུའོ་ཐེ་ལི་སི་ཐེ་དང་མཉམ་
པོར་ལས་ཀ་གཉེར། ཁོ་ནི་ཆེས་ཐོག་མའི་སྐོར་ནང་ཁྱིམ་འདི་གར་ཡོང་ནས་ཆོས་ཁྲུས་
ལ་ཞུགས་པའི་མི་ཡིན་པས། ཝུའུ་ཨེར་སུའོ་ལ་དང་ཨ་མཱ་ལན་ཏ་ཚང་མས་ཁོ་གསལ་
བོར་དྲན། རྒྱུ་མཚན་ནི་དུས་ཚོད་ཐུང་ཐུང་འགའི་ནང་དུ་ཁོའི་ལག་བརྒྱུད་པའི་ཆག་སླ་
བའི་དངོས་པོ་ཚང་མ་སིལ་བུར་གྱུར་པས་རེད། དུས་ཚོད་ཀྱི་བཞུར་རྒྱུན་གྱིས་ཁོ་ཐོག་
མའི་དུས་ནང་ལག་ཆགས་པ་མགྱོགས་པའི་རྣམ་པ་དེ་རིམ་གྱིས་བཀག་ཟིན་པར། ཁོ་
ནི་གཞི་ནས་གཟུགས་ཀྱི་རིང་ཚད་སྐྱེས་པ་དག་ལས་འབྲིང་ཙམ་ལ་མ་གཏོགས་སྐྱེས་མ་
ཐུབ། ལྷ་འབྲུམ་གྱི་རྗེས་ཤུལ་ནི་གསལ་བོར་མངོན་ཡང་། ལག་ནང་དངོས་པོ་གཅོག་པའི་
ནུས་ཤུགས་དེ་ཅུང་ཙམ་ཡང་བྲི་མི་འདུག ལན་རེར་ཁོས་སྡེར་མ་སོགས་ལ་རེག་ཙམ་
མ་བྱས་ཀྱང་དེ་དག་སིལ་བུར་བཏང་འགྲོ་བས། ཧྥེ་ཨེར་ནན་ཏས་རང་གི་མང་པོ་ལྷག་མི་
འདུག་ལ་རིན་ཐང་ཆེ་བའི་གསོལ་ཆས་རྣམས་ཡོངས་སུ་མ་ཚར་བའི་སྔོན་དུ་ཁོར་རྒྱུ་ཚ་
ལས་བྱས་པའི་གསོལ་ཆས་ཁ་ཚང་ཞིག་ཉོས། ཡིན་ནའང་སྲ་འཐས་སུ་བཞག་ཆོག་ཆོག་
ཏུ་སྣང་བའི་ལྕགས་ཀྱི་དཀར་ཡོལ་དང་སྡེར་མ་གང་ཡིན་ཡང་ཅང་མ་འགོར་བར་རི་མོ་
ཡལ་ཞིང་རྐོ་འཁྱོག་ཅན་དུ་བཏང་སོང་། དེ་འདྲའི་བཀག་ཀྱང་མི་ཁོགས་པའི་ནུས་ཤུགས་
ཀྱི་ཆར་ཁོ་རང་ཉིད་ཀྱང་སྲོག་རླུང་ལྡང་གིན་མཆི། འོན་ཀྱང་ཁོ་ལ་མཚོན་ན་ལུས་སྟེང་
དུ་སྙིང་ཉེ་བའི་སྤོབས་གདེང་ཞིག་ཀྱང་ལྷན་སྐྱེས་སུ་མངའ་སྟེ། ངོ་འཕྲད་པ་ཙམ་གྱིས་མི་
རྣམས་ཀྱི་ཡིད་ཆེས་ཐོབ་འགྲོ་བའི་ཁར། ལས་ཀ་ལས་འབྲས་ནི་ཀུན་ལས་བླ་ན་འཕགས།
དུས་ཡུན་ཐུང་ངུའི་ནང་དུ་ཁོས་འཁྱགས་རྡོག་བཟོས་པའི་ཐོན་དངོས་ལྡབ་ཀྱིས་ཡར་
འཕར་དུ་བཅུག་ནས། ས་གནས་ཚོང་རའི་དགོས་མཁོ་ལས་བརྒལ་པ་བཟོས་པར་བརྟེན།
ཨའོ་ལེ་ལི་ཡ་ནུའོ་ཐེ་ལི་སི་ཐེ་ཡིས་ཚོང་དོན་འདམ་གཞོང་ཆེ་བའི་ས་ཁུལ་གྱི་གྲོང་དང་
གྲོང་རྡལ་གཞན་དག་ལ་རྒྱ་བསྐྱེད་པའི་ཆར་འདང་མ་བརྒྱབ་ས་མི་འགྲོ་བའི་མཐའ་ལ་
གཏུགས། དེ་འདྲའི་དུས་སྐབས་ནང་ཁོར་བློ་ཡུལ་ལས་འགོངས་པའི་དྲན་འཆར་ཞིག་
ཡོད་སོང་བ་ལ། དྲན་འཆར་དེས་བཟོ་གྲྭ་ཡི་དེང་རབས་ཅན་མངོན་འགྱུར་ལས་གཞན།
གྲོང་རྡལ་དང་ཕྱི་རོལ་གྱི་འཇིག་རྟེན་བར་འབྲེལ་མཐུད་བགྱི་བར་ཐག་གཅོད་རང་བཞིན་
གྱི་ནང་དོན་ལྡན་པར་བྱས་སོ། །
“ལྕགས་ལམ་འདི་གར་ལས་ཡོང་ན་འགྲིག” ཁོས་དེ་ལྟར་བཤད།
འདི་ནི་མ་ཁུང་ཏོ་ཡི་མི་རྣམས་ཀྱིས་ཐོག་དང་པོར་ལྕགས་ལམ་ཞེས་པའི་མིང་དེ་གོ་
བ་ཡིན། ཨའོ་ལེ་ལི་ཡ་ནུའོ་ཐེ་ལི་སི་ཐེ་ཡིས་ཅོག་ཙེའི་སྟེང་རི་མོ་ཞིག་བྲིས་ཟིན་ཏེ། དེ་ནི་
ཧོ་སའེ་ཨེར་ཁ་ཏིའེ་ཨའོ་ཡིས་སྔོན་ཆད་ཉི་མའི་དམག་འཁྲུག་ལ་ཇུས་འགོད་བྱེད་སྐབས་
བཟོས་པའི་རི་མོ་དང་མུ་རྒྱུན་གཅིག་པ་ཡིན་པས། ཝུའུ་ཨེར་སུའོ་ལས་གནས་ཚུལ་དེ་
མཐོང་མ་ཐག་རང་གི་ཚོར་བ་འཆུགས་མེད་བསམས་སོང་སྟེ། གསལ་བོར་བརྗོད་ན་དུས་
ཚོད་ལྡོག་ནས་སོང་བ་རང་ངོ་། །འོན་ཏེ་སྤོ་བོ་དང་མི་འདྲ་ས་ནི། ཨའོ་ལེ་ལི་ཡ་ནུའོ་ཐེ་ལི་
སི་ཐེ་ལ་གཉིད་མི་ཡོང་རྒྱུ་མེད་ལ་ཟ་མའི་ཡི་གའང་ཆེ་བར་མ་ཟད། གང་འདོད་ལྟར་ཁོང་
ཁྲོའི་མེ་ལྕེས་ཉེ་དྲུང་གི་མི་དག་སྲེག་པར་ཡང་མི་བགྱི། ཆེས་ཆོ་བྲལ་གྱི་འཆར་འགོད་
དག་ཀྱང་ཁོའི་མིག་སྔར་འགྲུབ་ལ་ཉེ་བའི་དོན་དངོས་སུ་རྩིས་འགྲོ་བར་བརྟེན། ཁོས་
ནི་ལུགས་མཐུན་གྱིས་འགྲོ་སོང་རྩི་བའི་མཚུངས་སུ། འགྲུབ་ངེས་ཀྱི་དུས་མཚམས་ཀྱང་
གཏན་ལ་ཕབ། ད་དུང་གོ་རིམ་འཆོལ་མེད་སྒོས་འཆར་གཞི་ལག་ལེན་དུ་བསྟར་ཅི་ཐུབ་
བྱེད། གཞན་དུ་ཨའོ་ལེ་ལི་ཡ་ནུའོ་གཉིས་པར་ཆ་བཞག་ན། གལ་སྲིད་ཁོས་ནི་ཨ་ཕའི་
སྤོ་བོ་ཡི་ལུས་སྟེང་ནས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡར་མི་འཛོམས་
པའི་སྤོབས་གདེང་ག་གེ་མོ་རྒྱུན་འཛིན་བྱས་ཡོད་ཟེར་ན། དེ་ནི་སྔོན་ཆད་ཀྱི་བསླབ་བྱ་
ཅི་ཡང་དང་ལེན་མི་བྱེད་དེ། སྒོར་མོ་མོད་པོ་བླངས་ནས་ལྕགས་ལམ་ལས་སྤྱད་དུ་བཏང་
སོང་། ཚུལ་དེ་ནི་ཡར་སྔོན་ཁོའི་སྤུན་མཆེད་ཀྱིས་ཆོ་མེད་པའི་མཚོ་ཐོག་ཟོང་སྐྱེལ་ལས་
དོན་སྒྲུབ་པར་རོགས་སྐྱོར་བྱེད་པ་དང་ཀུན་ནས་མཚུངས། ཨའོ་ལེ་ལི་ཡ་ནུའོ་ཐེ་ལི་སི་
ཐེ་ཡིས་ལི་ཐོ་ལ་བལྟས་རྗེས། དེའི་གཟའ་འཁོར་རྗེས་མའི་གཟའ་ལྷག་པའི་ཉིན་ལམ་
ལ་ཆས་ཤིང་། འཆར་གཞི་ནི་ཆར་ལྡན་དུས་ཚིགས་ཡལ་རྗེས་སུ་ཕྱིར་ལྡོག་རྒྱུ་རང་ཡིན།
ཡིན་ནའང་དུས་དེ་ནས་བཟུང་ཁོའི་ཕྱོགས་ཀྱི་གནས་ཚུལ་ཅི་ཡང་གོ་རྒྱུ་མ་བྱུང་། དེ་
ཡང་ཐོན་སྐྱེད་བྱས་པ་མང་སོང་བའི་ཆར། ཨའོ་ལེ་ལི་ཡ་ནུའོ་སེན་ཐེ་ནུའོ་ཡིས་སིལ་
ཁུའི་ཆུ་བཟོས་ནས་དར་གྱི་ཚབ་བྱེད་མགོ་བརྩམས་ཏེ། ཤེས་དང་མ་ཤེས་པའི་བར་ནས་
འཁྱགས་ཞོ་གསར་གཏོད་བྱ་བའི་ཆར་རྨང་གཞི་བརྟན་པོ་འདིང་ཐུབ་པར་གྱུར། ཁོ་ནི་
འདི་ལྟར་སྒྲུབ་ན་བཟོ་གྲྭ་ཡི་ཐོན་རྫས་སྣ་མང་ཅན་དུ་འགྱུར་ངེས་པའི་ཆར་ཡིད་ཆེས་ཀྱིས་
ཁེངས་འདུག ཆར་ལྡན་དུས་ཚིགས་སྔ་མོ་ནས་ཕར་འདས་པར་མ་ཟད། དབྱར་ཁ་ཧྲིལ་
པོར་ཁོའི་སྤུན་མཆེད་ཀྱི་ཕྱོགས་དེར་འཕྲིན་གསར་ཅི་ཡང་མེད་ལ། ཡང་ཁོ་ཉིད་ཕྱིར་ཡོང་
རྒྱུའི་རྟགས་མཚན་ཡང་ཡེ་ནས་བྲལ་བར་བརྟེན། ཁོས་ནི་བཟོ་གྲྭ་དེ་རང་གི་ཡིན་འདྲའི་
བསམ་ཚུལ་བཟུང་སོང་། འོན་ཏེ་ལོ་ཕྱི་མའི་དགུན་སྟོད་དེར། བུད་མེད་ཅིག་ཉི་མ་ཆེས་
དྲོ་བའི་ཉིན་དེར་ཆུ་བོའི་ཁར་གྱོན་ཆས་བཀྲུ་རུ་ཕྱིན། གློ་བུར་མོས་འུར་སྒྲ་སྣ་ཚོགས་སྒྲོག་
ཞོར་གྲོང་རྡལ་གྱི་ལྟེ་བའི་ལམ་ཆེན་དུ་རྒྱུགས་ཡོང་ཐོག བཞིན་ལ་འཚབ་སྣང་དང་སྤྲོ་སྣང་
གི་རྣམ་འགྱུར་གཉིས་ཀ་མངོན་ནས་ཡོད།
“འདི་ཕྱོགས་སུ་ཡོང་གིན་འདུག” མོས་རང་ནུས་གང་ཡོད་བཏོན་ནས “ངོ་མར་
མིར་སྐྲག་བསྐུལ་ངེས་ཀྱི་དངོས་པོ་ཞིག་སྟེ། ཕར་བལྟས་ན་ཐབ་ཚང་ཞིག་གིས་གྲོང་རྡལ་
ཞིག་དྲུད་ནས་ཡོང་བཞིན་པ་དང་མཚུངས” ཞེས་འགྲེལ་བཤད་བྱས་སོང་།
དུས་དེ་ཉིད་དུ། གྲོང་རྡལ་གྱི་མི་ཚང་མ་འཇིགས་རུང་གི་རླངས་པའི་སྒྲ་དབྱངས་
དང་རླངས་པ་དྲག་གཏོང་གི་སྒྲའི་ནང་བློ་འཚབ་ཞོར་སྡོད་དགོས་བྱུང་། འདིའི་སྔོན་གྱི་
གཟའ་འཁོར་དུ་མའི་རིང་། ཁོ་ཚོས་བཟོ་པའི་རུ་ཁག་ཅིག་གིས་འཕྲེད་ཤིང་ལེགས་པོར་
བཏིངས་ཐོག་ལྕགས་ལམ་ཡང་སྤྲོད་བཞིན་པའི་ཚུལ་ཞིག་མཐོང་མྱོང་། འོན་ཏང་མི་
སུ་ཞིག་ཡིན་ཡང་དོན་དེར་སྣང་འཇོག་མ་བྱས། ཚང་མས་དེ་ནི་ཅི་པུའུ་སའེ་པས་རྣམ་
པ་གསར་བ་བསྣམས་ནས་ཡོང་བཞིན་པ་ཁོ་ན་སྟེ། བྱེ་བྲག་ཏུ་གླིང་བུ་འབུད་པ་དང་རྔ་
གཡེར་སྦྲགས་མ་རྡུང་བའི་ཆོ་ག་རྙིང་བ་ཡིན་ངེས་ལ། ཡང་ཇེ་རུ་ས་ལེམ་གྱི་ཕུལ་བྱུང་
ཤེས་ལྡན་དག་གིས་གསར་གཏོད་བྱས་ཤིང་སུས་ཀྱང་རྟོགས་ཐབས་བྲལ་བའི་སྨན་ཆུ་
སོགས་ཡིན་ངེས་པར་འདོད། མི་རྣམས་རླངས་པའི་སྒྲ་དབྱངས་དང་རླངས་པ་དྲག་གཏོང་
གི་ཟིང་ལོང་ཁྲོད་སེམས་རྣལ་ལ་ཕབ་རྗེས་སུ་གཞི་ནས་སྲང་ལམ་དུ་འཚང་འོངས། ཁོ་
ཚོས་ཨའོ་ལེ་ལི་ཡ་ནུའོ་ཐེ་ལི་སི་ཐེ་ཉིད་མེ་འཁོར་གྱི་མགོ་སྒམ་སྟེང་ལངས་ཏེ་ཁོ་ཚོར་
ལག་བརྡ་བར་མེད་གཏོང་བཞིན་པ་མཐོང་། ཁོ་ཚོས་ནི་ཁ་གདངས་མིག་ཅེར་གྱིས་མེ་
ཏོག་གསར་བའི་མཛེས་རྒྱན་སྤྲས་པའི་མེ་འཁོར་གང་ཞིག ཟླ་བ་བརྒྱད་ནང་འཕྱི་
སླེབས་བྱས་རྗེས་ཆེས་ཐོག་མར་འདི་གར་ཡོང་བའི་ཆར་ཞིབ་ཏུ་གཟིགས། ཉེས་པ་མེད་
པའི་མདོག་སེར་པོ་ཅན་གྱི་མེ་འཁོར་འདིས་མ་ཁུང་ཏོ་རུ་བགྲང་ལས་འདས་པའི་དོགས་
གནད་དང་བདེན་དཔང་། སྤྲོ་སྐྱིད་དང་བར་ཆད་བཅས་འཁྱེར་ཡོང་ངེས་པར་མ་ཟད།
བགྲང་ལས་འདས་པའི་འགྱུར་ལྡོག་དང་གནོད་འཚེ། རྗེས་དྲན་བཅས་ཀྱང་བསྣམས་ཡོང་
ངེས་པ་ནི་གཏན་དུ་ཁེལ་ཚར་རོ། །
མ་ཁུང་ཏོ་ཡི་མི་རྣམས་ནི་ཁྱད་དུ་མཚར་བའི་གསར་གཏོད་མང་པོས་མིག་འཕྲུལ་
བར་བྱས་པས། གང་ཞིག་ནས་མཚར་གཏམ་སྒྲོག་པའི་མགོ་བསླང་དགོས་པའང་རྟོགས་
མ་ནུས། ཁོ་ཚོས་ནི་ཉིན་མཚན་ལྟོས་མེད་ངང་འོད་དཀར་པོ་སྤྲོ་བར་བགྱི་བའི་གློག་ཞུ་
ལ་བར་མེད་དུ་བལྟས། གློག་ཤུགས་ནི་ཨའོ་ལེ་ལི་ཡ་ནུའོ་ཐེ་ལི་སི་ཐེ་རེབ་གཉིས་པར་
མེ་འཁོར་ལ་བསྡད་ནས་ཡོང་དུས་ཁྱེར་བྱུང་བའི་གློག་འདོན་འཕྲུལ་ཆས་ཀྱིས་མཁོ་སྤྲོད་
གནང་གིན་གདའ། འཕྲུལ་ཆས་ཀྱིས་ཝང་ཝང་བསྒྲགས་པའི་སྒྲ་ལ་མི་ཚང་མ་དུས་ཡུན་
རིང་བོ་ཞིག་འགོར་རྗེས་གཞི་ནས་ལོབས་པར་གྱུར། ཚོང་ཤིན་ཏུ་བྲིན་པའི་ཐང་པུའུ་ལུའུ་
ནུའོ་ཁོ་ལིའེ་སི་ཕི་ཡིས་ཁོའི་སེང་མགོའི་དབྱིབས་ཅན་གྱི་འཛིན་བྱང་བཙོང་སའི་ཟློས་
གར་ཁང་ནང་དུ་མི་གཟུགས་ཟློས་གར་འགུལ་སྐྱོད་བྱེད་པ་བསྟན་པར། གྲོང་རྡལ་གྱི་མི་
དག་ལ་ཁོང་ཁྲོ་བསླངས། རྒྱུ་མཚན་ནི་ཁོ་ཚོས་ཅང་མ་འགོར་བའི་སྔོན་ལ་མི་ཞིག་ལས་
མ་དྲང་བར་འདས་པ་དུར་ལ་འཇུག་དུས་སྐྱོ་བའི་མིག་ཆུ་བཏོན་ཟིན་པར། ཡང་མིག་
རྡེབ་དབང་ཙམ་དུ་མི་དེ་ཨ་རབ་པར་གྱུར་སོང་སྟེ། གསོན་ཉམས་ལྡན་པའི་ངང་བརྙན་
རིས་ཕྱི་མའི་ནང་དུ་མངོན་བྱུང་བས་སོ། །ཧྲེན་ཐའེ་ཧྥུ་སྒོར་གཉིས་བྱིན་ནས་ཟློས་གར
ནང་གི་མི་དང་མཉམ་པོར་དགའ་སྐྱོ་རླབས་ལྟར་འཕྱུར་བའི་ལྟ་མཁན་རྣམས་ཀྱིས། དེ་
སྔོན་གོ་ཡང་མ་མྱོང་བའི་འཕྱ་དགོད་འདིའི་རིགས་དང་ལེན་མ་ཐུབ་པ་ལ། རྐུབ་སྟེགས་
ཇི་སྙེད་ཧྲུག་ཧྲུག་ཏུ་བཏང་། གྲོང་རྡལ་གྱི་མགོ་པ་ནི་ཐང་པུའུ་ལུའུ་ནུའོཁོ་ལིའེ་སི་ཕིས་
གདན་དྲངས་པ་ལྟར་ཕེབས་ནས། ཆེད་དུ་སྤྱི་བསྒྲགས་ཀྱི་འགྲེལ་བ་ཞིག་སྤེལ་ཅིང་། དེར་
བསྐྱོམས་ནས་འདི་འདྲའི་སྦྱོར་བ་སྤེལ་པའི་རིན་ཐང་ཡེ་མེད་དོ་ཞེས་བྲིས་འདུག མི་
གློག་བརྙན་ནི་རྨི་ལམ་བཟོ་སྤྱད་ཀྱི་འཕྲུལ་ཆས་ཁོ་ན་རང་སྟེ། ལྟ་མཁན་ཚོའི་སེམས་པ་
སེམས་ཕམ་པར་གཏོང་བྱེད་ཀྱི་འགྲེལ་བཤད་དེ་གོ་རྗེས། མི་མང་པོ་ཞིག་གིས་རང་ཉིད་
ཅི་པུའུ་སའེ་པ་ཡིས་ཡང་བསྐྱར་གསར་གཏོད་བྱས་པའི་ཐོན་དངོས་དེའི་གླུད་ཆས་སུ་
གྱུར་པ་ཤེས་རྟོགས་བྱུང་བར་བརྟེན། སང་ཕྱིན་ཟློས་གར་ཁང་ནང་མི་འགྲོ་བའི་སེམས་
ཐག་གོར་མོ་རྡོ་ལ་བཀོད། རྒྱུ་མཚན་ཕུ་འདེད་བྱས་ན་རང་ཁྱིམ་དུ་སྐྱོ་སྡུག་གི་དོན་མང་
དྲགས་པར། ད་ནི་དངོས་མེད་མི་སྣས་རྫུན་བཟོ་བྱས་པའི་རྐྱེན་ངན་བར་ཆད་ལ་མིག་ཆུ་
འཕོ་དོན་མི་འདུག་ཅེས་པ་རང་ཡིན། ལག་སྒུལ་གླུ་དབྱངས་ལེན་ཆས་ཀྱང་དེ་འདྲའི་
ལས་དབང་གི་རྒྱ་རུ་ཚུད། ཧྥ་རན་སེའི་ཡག་འཚོང་སྨན་ཤར་དག་གིས་ཁྱེར་ཡོང་བའི་གླུ་
དབྱངས་ལེན་ཆས་ཀྱིས་དུས་ལས་འགོངས་ཟིན་པའི་ལག་སྒུལ་རོལ་ཆ་ཡི་ཚབ་བགྱིས་
པར། རམ་དཀྲོལ་རུ་ཁག་གི་ཡོང་སྒོ་ལའང་ཤུགས་རྐྱེན་ཆེས་ཆེར་ཐེབས། ཐོག་མའི་དུས་
ནང་། ཁྱད་མཚར་གྱི་བསམ་པས་སྲང་ལམ་ཆེ་ཆུང་ཀུན་ཉུག་ནས་སྤྲོ་བ་བསང་མཁན་
དག་གི་གྲངས་ཀ་རབ་ཏུ་འཕེལ་སོང་སྟེ། ངག་སྒྲོས་སུ་གུས་པར་འོས་པའི་སྐྱེས་མ་ཚོ་གཞི་
རིམ་གྱི་སྐྱེས་པར་བརྫུས་ནས། ཆེད་དུ་ཐག་ཉེར་བཅར་ཏེ་ཁྱད་མཚར་གྱི་ལེན་ཆས་ལ་ལྟ་
བ་ཡིན་ཟེར། ཡིན་ནའང་ཡང་དང་བསྐྱར་དུ་ཐག་ཉེ་རུ་ལྟ་ཞིབ་མཛད་པར། མོ་ཚོས་ཅང་
མ་འགོར་བར་མཇུག་འབྲས་གཅིག་ཏུ་བསྡམས་པར་མངོན། དེ་ནི་མི་ཀུན་པོས་རྟོག་འཕྲོ་
བྱས་པ་འདྲ་བ་ཞིག་མིན་པའམ། ཡང་ན་སྨན་ཤར་དེ་ཚོས་དྲིལ་དུ་བསྒྲགས་པའི་གདོན་
ཐབས་ཀྱི་དབྱངས་འགྲོས་འཁོར་ལོ་ཞིག་ཀྱང་མ་རེད། ཡིན་ངོ་མ་དེ་འཕྲུལ་ཆས་ཀྱི་འཁྲབ་
ཚུལ་ཞིག་ལགས་པར། རམ་དཀྲོལ་རུ་ཁག་དང་འདྲ་བར་མི་སེམས་སྒུལ་ནུས་པ་དང་། མི་
གཤིས་ཅན། ད་དུང་ཉིན་རྒྱུན་གྱི་བདེན་པའི་ཚོར་བ་ཟབ་མོ་མཚོན་པ་ཞིག་མིན་ནོ། །མི་
རྣམས་ཡིད་གཏིང་ནས་ཆད་སོང་། དེ་བས་རྗེས་ཀྱི་དུས་རིམ་ནང་ལེན་ཆས་ནི་ས་ཁྱབ་རྡོ་
ཁྱབ་ཏུ་གྱུར་ལ། དུད་ཚང་རེ་རེར་དངོས་པོ་དེ་ཡོད་པའི་དུས་སྐབས་དེར། དེ་ནི་མི་དར་
མ་རྣམས་ཀྱིས་ཉི་མ་འཕུད་ཐབས་སུ་སྤྱོད་ཀྱིན་མེད་དེ། བྱིས་པ་དག་གིས་བཤིགས་ནས་
བསྒྲིགས་པའི་རྩེད་ཆས་སུ་གྱུར་སྣང་ངོ་། །དེ་ལྟ་ནའང་། གྲོང་རྡལ་གྱི་མི་སྐོར་ཞིག་གིས་མེ་
འཁོར་འབབ་ཚུགས་དེར་དངོས་སུ་ཁ་པར་ཟེར་བའི་མཚར་དངོས་ལ་མྱོང་སྤྱོད་བྱས་བྱུང་
སྟེ། རྒྱུ་མཚན་ནི་དངོས་པོ་དེར་ལག་སྐོར་ཞིག་བདོག་ཅིང་། བར་སྐབས་རིང་གླུ་དབྱངས་
ལེན་ཆས་སྟབས་བདེའི་རིགས་སུ་བལྟས་སོང་བས། རང་བཞིན་གྱིས་ཡིད་ཆེས་མི་བགྱི་
བའི་མི་དག་ཀྱང་ཅི་བྱེད་མི་ཤེས་པའི་དྲ་བར་ཚུད་སོང་། དཀོན་མཆོག་གིས་དངོས་གནས་
མིའི་རིགས་ཀྱི་ཁྱད་མཚར་གྱི་ཡང་མཐར་ཚོད་ལྟ་བྱེད་རྒྱུའི་ཆོད་སེམས་བཞག་ཚར་བ་
འདྲ། མ་ཁུང་ཏོ་ཡི་མི་རྣམས་ནི་དུས་རྣམ་ཀུན་ཏུ་སྤྲོ་སྐྱིད་དང་ཡི་ཆད། རེ་དོགས་དང་
གསལ་ཁ་ཡི་བར་དུ་ཕར་གཡོ་ཚུར་གཡོ་བྱེད་དུ་བཅུག་པའི་འབྲས་བུར། ད་ནི་མི་སུས་
ཀྱང་གསལ་ཐག་ཆོད་པོར་གང་ཞིག་ནི་དངོས་ཡོད་ཀྱི་ས་མཚམས་ཆུ་མཚམས་ཡིན་པ་
དགར་ཐུབ་མི་འདུག དངོས་ཡོད་དང་རྟོག་འཕྲུལ་བསྣོལ་མར་སྦྲེལ་བ་ཡིས། ལི་སྡོང་
འོག་གི་ཧོ་སའེ་ཨེར་ཁ་ཏའེ་ཨའོ་པུའུ་ཨེན་ཏིའེ་ཡའི་རྣམ་ཤེས་ལའང་འདུག་བཟོད་མེད་
པར་བྱས་ཏེ། ཉི་མ་དཀར་དཀར་ལའང་ཁྱིམ་ནང་གང་སར་སྐྱོད་པར་བྱེད་དོ། །ལྕགས་ལམ་
དངོས་སུ་གྲུབ་རྗེས་དེར། མེ་འཁོར་ནི་གཟའ་འཁོར་རེའི་རེས་གཟའ་ལྷག་པའི་ཉིན་གྱི་སྔ་
དྲོའི་ཆུ་ཚོད་བཅུ་གཅིག་པར་དུས་ལ་ཡོལ་བ་མེད་པར་སླེབས་ཡོང་བར། དེ་གར་སྟབས་
བདེའི་ཤིང་ཁང་ལས་གྲུབ་པའི་འབབ་ཚུགས་ཤིག་གསར་དུ་བརྒྱབ་ཙ་ན། རང་བཞིན་
གྱིས་ཡི་གེ་བྲི་སའི་སྟེགས་བུ་ཞིག་དང་ཁ་པར་གཅིག འཛིན་བྱང་བཙོང་སའི་སྒེའུ་ཁུང་
ཞིག་བཅས་འཛོམས་བྱུང་། དུས་དེ་ནས་བཟུང་། མ་ཁུང་ཏོ་ཡི་སྲང་ལམ་ཆེ་ཆུང་ཀུན་ཏུ་
སྐྱེས་ཕོ་མོ་མང་པོས་ཁེངས་པར་གྱུར། ཁོ་ཚོས་མི་དཀྱུས་མ་དག་གི་ཚུགས་ཀ་བཏོད་ངེས་
ཀྱང་། དོན་དངོས་སུ་རྟ་རྩེད་ཚོགས་པ་ཡི་འཁྲབ་སྟོན་པ་དག་དང་ཨ་ན་མ་ན་རེད། སྲང་
ལམ་ཆེ་ཆུང་ཉུག་ཅིང་ཁ་ལྕེ་ཞེ་དྲག་བདེ་བའི་ཚོང་པ་དེ་རྣམས་ཀྱིས་སྤྲོ་སེམས་ཁོལ་བའི་
ངང་མཐོ་གནོན་སླ་ང་བཙོང་བ་དང་། ཉིན་བདུན་རིང་རྣམ་ཤེས་སྐྱོབ་ནུས་ཀྱི་སྒོམ་རིམ་
དྲིལ་བསྒྲགས་བྱས། གནས་ལུགས་ལྟར་ན་ཁོ་ཚོར་ཅི་པུའུ་སའེ་པས་གང་འདོད་བགྱིས་
མྱོང་བའི་གྲོང་རྡལ་འདིར་བསམ་དོན་འགྲུབ་དཀའ་མོད། ཡང་སྐོར་བསྐྱར་སྐོར་གྱི་གཏམ་
བཤད་ཀྱིས་བསླུས་པ་དང་། གཡོ་དྲར་ཚུད་སླ་བའི་སྐྱེ་བོ་དག་ལས་ཡོང་སྒོ་མི་ཉུང་བ་ཞིག་
རེག་སོང་། དེ་འདྲའི་གཞི་མེད་བཤད་དགའ་ཆེ་བའི་འཁྲབ་སྟོན་པའི་ནང་དུ། ལུས་སུ་རྟ་
སྣམ་གྱི་སྟེང་ལ་རྐང་སྐྱོབ་དང་། མགོ་རུ་མཉེན་ཤིང་ཞྭ་མོ། སྣའི་གོང་དུ་ལྕགས་ཀྱི་མཐའ་
རྒྱན་ཅན་གྱི་མིག་ཤེལ་གོན་ཞིང་། མིག་འབྲས་སེར་ལ། ཤ་མདོག་ནི་འཐབ་རྒོད་བྱ་ཕོ་དང་
དབྱེར་མེད་པའི་མི་སྣ་ཞིག་ཡོད་པ་ནི། རེས་གཟའ་ལྷག་པ་ཞིག་ལ་མ་ཁུང་ཏོ་རུ་ཡོང་ཞིང་།
དེ་ནས་པུའུ་ཨེན་ཏིའེ་ཡ་ཚང་དུ་དགུང་ཚིགས་གསོལ། ཁོ་ནི་གཟུགས་ཐུང་ཞིང་ཤ་རྒྱགས
ལ། བཞིན་དུ་འཛུམ་དཀར་གྱི་མེ་ཏོག་དགོད་པའི་སྐུ་ཞབས་ཧི་པའོ་ཐེ་རེད།
ཁོས་ངང་ལག་དང་པོ་དེ་ཟོས་མ་ཚར་བའི་སྔོན་ལ། ཅོག་ཙེའི་མཐའ་རུ་སྡོད་པའི་
མི་སུས་ཀྱང་ཁོ་མཉམ་བཞག་མ་བྱུང་། ཨའོ་ལེ་ལི་ཡ་ནུའོ་གཉིས་པས་ཀྱང་སྟེས་དབང་
གིས་ཁོ་རིག་པ་ཡིན། དེའི་དུས་ཡ་ཀོ་མགྲོན་ཁང་ནི་མགྲོན་པོས་ཁེངས་ཟིན་པར། ཁོས་
ཤེད་གང་ཡོད་བཏོན་ཞིང་སི་ཕེན་པའི་སྐད་ཀྱིས་ངོ་རྒོལ་བྱེད་ཀྱིན་གདའ། ཨའོ་ལེ་ལི་ཡ་
ནུའོ་གཉིས་པས་དུས་རྒྱུན་མི་ཆ་མེད་ལ་རོགས་པ་བགྱི་བ་ནང་བཞིན་ཁོ་ཁྱིམ་འདི་གར་
ཁྲིད་ཡོང་བ་རེད། ཁོས་ས་འདོགས་དབུགས་ལྒང་གི་ཚོང་དོན་གཉེར་བཞིན་ཏེ། འཛམ་
གླིང་གི་ཕྱེད་ཀ་ཉུག་ཚར་བས། ཡོང་འབབ་མི་ཆོག་རྒྱུ་མི་འདུག འོན་ཀྱང་མ་ཁུང་ཏོ་
རུ་མི་གཅིག་ཀྱང་དབུགས་ལྒང་ལ་བསྡད་དེ་བར་སྣང་དུ་འཕུར་མ་སོང་། དེའི་རྒྱུ་མཚན་
ནི་མི་ཚོས་སྔོན་ཆད་ཅི་པུའུ་སའེ་པའི་ཀམ་པ་ལི་འཕུར་ཤེས་རིག་མྱོང་ཞིང་དེར་བསྡད་
ཟིན་པས་ན། གསར་གཏོད་རིགས་འདི་ནི་སྔོན་ཐོན་མིན་པར་བསམ་པ་རང་ངོ་། །ཁོ་ནི་མེ་
འཁོར་གཞུག་མ་དེར་བསྡད་ནས་གྲོང་རྡལ་འདི་དང་ཁ་འབྲལ་རྩིས་ཡིན། དགུང་ཚིགས་
གསོལ་བའི་ཚེ་ན། དུས་རྒྱུན་ཟ་ཁང་ནང་བཀལ་སྣང་བའི་སྟག་རིས་ངང་ལག་ནི་གསོལ་
ཅོག་སྒང་ལ་དྲངས་ཡོང་། ཁོས་སྣང་དོགས་མེད་པར་དེ་ལས་ར་ལག་གཅིག་བཏོགས་
སོང་སྟེ། འཆད་ཞོར་དང་ཟ་ཞོར་སྒོས་དལ་བ་དལ་བུར་རོ་བྲོ་མྱོང་བར་བྱེད། ཁོས་ཞིབ་
བུར་ལྡོད་ཀྱིན་པའི་ངང་ཚུལ་ནི་བཅུད་ལྡན་ཟས་ལ་རོལ་བའི་ཉམས་སྣང་མི་མངའ་བར།
མཁས་པ་ཞིག་གིས་དེ་གར་ཉི་མ་འཕུད་ཐབས་བྱེད་པ་དང་ཡང་དག་མཚུངས། ཁོས་སྔ་མ་
དེ་ཟོས་ཚར་རྗེས་ཡང་ར་ལག་གཅིག་བཏོགས་བྱུང་། བར་དེར་ཁོས་རང་ལུས་དང་གྲིབ་མ་
བཞིན་འགྲོགས་པའི་ལག་ཆ་འཇོག་སའི་སྒམ་ལས་དཔྱད་ཆས་ཡག་པོ་ཞིག་བཏོན་འོངས་
ལ། རྡོ་རྗེ་ཕ་ལམ་ལ་བརྟག་ཞིབ་མཁན་གྱི་ཡིད་གཟབ་ལས་མི་དམན་པའི་རྣམ་འགྱུར་
གྱིས་ངང་ལག་རྐང་གཅིག་ལ་བརྟག་ཞིབ་བྱས་རྗེས། ཡང་ཆེད་སྤྱོད་ཀྱི་དཔྱད་ཆས་བཀོལ་
ནས་དེ་གཏུབས་མ་ཐག དེ་ནས་སྨན་གཉེར་དཀའ་བཅུ་པ་ཡི་རྒྱ་མ་བཀོལ་ནས་ལྗིད་ཚད་
འཇལ་བ་དང་། གོ་མཚོན་མཁན་པོའི་ཁྲེ་ཙིས་རིང་ཐུང་ཚད། མཐུད་ནས་ཁོས་ཡང་སྒམ་
དེ་ལས་དཔྱད་ཆས་སྐོར་ཞིག་བླངས་སོང་ལ། སྔ་ཕྱིར་དྲོད་ཚད་དང་བརླན་ཚད། འོད་
ཕོག་པའི་དྲག་ཚད་བཅས་འཇལ་ལོ། །མི་སེམས་བདེ་རུ་འཇུག་མི་ནུས་པའི་མཛད་སྤྱོད་
དེ་དག་ལ་ཁ་གཏད་ནས། དེར་ཡོད་ཀྱི་སྐྱེ་བོ་སུས་ཀྱང་བློ་བག་ཕེབས་པའི་ངང་ཟས་ལ་
རོལ་མ་ཐུབ། ཁོ་ཚོ་ཚང་མས་སྐུ་ཞབས་ཧི་པའོ་ཐེ་ཡིས་མཐའ་མཇུག་གི་སྡོམ་ཚིག་གལ་
ཆེ་བ་དེ་བསྒྲགས་པར་བསྒུགས། ཡིན་ནའང་ཁོས་ངག་དམ་པོར་བསྡམས་ཟིན་ཏེ། རང་གི་
བསམ་ཚུལ་ནི་ཏིལ་ཙམ་ཡང་བསྒྲག་པའི་ཚུགས་ཀ་མ་བསྟན།
དེའི་རྗེས་ཀྱི་ཉི་མ་རེ་རེའི་ནང་། མི་རྣམས་ཀྱིས་ཁོས་ནི་དྲ་ཁེབས་དང་སློ་མ་ཆུང་བ་
བཅས་བཟུང་ནས་གྲོང་རྡལ་གྱི་ཁོ་ར་ཁོར་ཡུག་དེར་ཕྱེ་མ་ལེབ་འཛིན་བཞིན་པ་མཐོང་།
གཟའ་ལྷག་པའི་ཉིན་དེར་མི་སྐོར་ཞིག་སླེབས་ཡོང་། དེའི་ནང་དུ་བཟོ་སྐྲུན་མཁན་དང་
ཞིང་ལས་མཁས་པ། ཆུ་བེད་ཆེད་མཁས་པ། ས་དབྱིབས་ཚད་འཇལ་རིས་འབྲི་བྱེད་མཁན།
ས་ཞིང་ཚད་ལེན་བྱེད་མཁན་སོགས་འདུས། ཁོ་ཚོས་གཟའ་འཁོར་འགའི་ནང་སྐུ་ཞབས་
ཧོ་པའོ་ཐེ་ཡིས་ཕྱེ་མ་ལེབ་བཟུང་སའི་གནས་ཀུན་པོར་ལྟ་ཞིབ་རེབ་ཅིག་བགྱིས་སོང་།
དེའི་རྗེས་སུ། སྐུ་ཞུབས་ཅེ་ཁོ་པུའུ་ལང་ནི་མེ་འཁོར་སེར་པོའི་རྗེས་སུ་སྦྲེལ་མཐུད་བྱས་
པའི་ཆེད་སྤྱོད་འཁོར་སྒམ་ནང་བསྡད་ནས་བུད་ཡོང་། འཁོར་སྒམ་དེ་ཧྲིལ་པོ་དངུལ་གྱིས་
བཏུམས་ཟིན་ཅིང་། ཀླད་ངོས་ཤེལ་སྒོ་སྔོན་པོས་བཅད་ཅིང་ནང་དུ་སྨུག་མདོག་གི་གོས་
སྤུ་རིས་མས་བཏུམས་པའི་རྐུབ་སྟེགས་བདེ་མོ་སྤྲད་ནས་ཡོད། ཆེད་སྤྱོད་འཁོར་སྒམ་དེར་
འགྲོགས་ནས་ཡོང་མཁན་ལ་ད་རུང་རྣམ་འགྱུར་གཟབ་ནན་ཅན་གྱི་ལྭ་བ་ནག་པོ་གོན་
པར་བྱེད་པའི་ཁྲིམས་རྩོད་པ་ཡང་འདུག སྔོན་ཆད་ཁོ་ཚོ་ཕྱོགས་ཀུན་ཉུལ་ནས་ཧྲང་
ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་ཞབས་རྗེས་འབྲངས་རྐྱང་མཛད་ལ། ད་ལྟ་
ནི་སྐུ་ཞབས་པུའུ་ལང་གི་གཡས་གཡོན་དུ་འཚངས་ནས་བདོག མི་རྣམས་ཀྱིས་ཚུལ་དེ་
ལས་རྗེས་དཔོག་བགྱི་བྱ་ནི། ཞིང་ལས་མཁས་པ་དང་ཆུ་བེད་ཆེད་མཁས་པ། ས་དབྱིབས་
ཚད་འཇལ་རིས་འབྲི་བྱེད་མཁན། ས་ཞིང་ཚད་ལེན་བྱེད་མཁན། ད་རུང་སྐུ་ཞབས་ཧི་
པའོ་ཐེ་དང་ཁོའི་ས་འདོགས་དབུགས་ལྒང་། ཕྱེ་མ་ལེབ་མདོག་ཅན། སྐུ་ཞབས་པུའུ་ལང་
དང་ཁོས་ཁྱེར་ཡོང་བའི་འཁོར་ལོ་ལྡན་པའི་དུར་གྱི་མཆད་པ། གཏུམ་དྲག་ཆེ་བའི་འཇར་
མན་གྱི་ཁྱི་བཅས་ཡོད་ཚད་ནི་དམག་འཁྲུག་དང་མ་འབྲེལ་བ་མེད་པ་རང་ཡིན། དེ་ལྟ་
ནའང་དོགས་སེམས་འཚེར་འཚེར་ངང་འཚོ་བའི་མ་ཁུང་ཏོ་ཡི་མི་རྣམས་ལ་བསམ་བློ་
གཏོང་དབང་མ་བྱིན་པར། ཁོ་ཚོས་དངོས་གནས་དོན་དག་ཅི་ཞིག་བྱུང་ཟིན་པའི་ཆར་
མགོ་འཐོམ་སྒང་དེར། གྲོང་རྡལ་ནི་ཤིང་ཁང་གི་ཀླད་ངོས་ཏི་ཚ་རུ་བསྒྱུར་བའི་དམག་སྒར་
དུ་བཏང་སོང་། འཛམ་གླིང་གི་ཡུལ་གྲུ་སོ་སོ་ནས་ཡོང་ཞིང་། ནང་དུ་འཚང་ག་ཤིག་ཤིག་
བྱེད་པའི་མེ་འཁོར་ཏེ། རྐུབ་སྟེགས་ངོས་དང་བདེ་སྟེགས་སྟེང་ལས་གཞན། མེ་འཁོར་གྱི་
ཀླད་དུ་ཙོག་མཁན་ཕྱི་མི་མང་པོ་འདི་གར་སླེབས་བྱུང་། ཨ་མེ་རི་ཁའི་མི་ཚོས་སོ་སོའི་
ལུས་ལ་མའེ་སི་ལིན་སེང་རས་དང་། མགོ་བོར་རྒྱུ་སེང་སྲབ་ལས་བྱས་པའི་རྒྱ་ཞྭ་ལི་མོ་
ཆེ་བ་གོན་ཞིང་། སྒྱིད་ལུག་གི་ཉམས་མངོན་པའི་བུད་མེད་དག་ཁྲིད་ཡོང་ཐོག ལྕགས་
ལམ་གྱི་གཞོགས་ཤིག་ཏུ་གྲོང་རྡལ་ཞིག་བཟོ་སྐྲུན་བགྱིས། སྲང་ལམ་དུ་ཏ་ལའི་སྡོང་བོའི་
གྲིབ་མ་བསིལ་ཞིང་། དུད་ཚང་རེ་རེས་ལྕགས་རིགས་ཀྱི་སྒེའུ་ཡོལ་སྤྲད་ལ། ཉི་གཡབ་
སྟེང་དཀར་མདོག་གི་ཅོག་ཙེ་ཆུང་བ་བསྟར་བ་དང་། གནམ་གཅལ་ཁྲ་བོའི་ངོས་སུ་དཔྱང་
བསྒར་རླུང་གཡབ་བསྣར་འདུག་པར་མ་ཟད། ཡངས་ཤིང་རྒྱ་ཆེ་བའི་ནེའུ་གསིང་ངོས་སུ་
རྨ་བྱ་དང་སྲེག་པ་སོགས་བག་ཕེབས་སུ་རྒྱུ། གྲོང་ཁུལ་ཧྲིལ་པོ་ལྕགས་དྲ་རིགས་གཅིག་
གིས་བསྐོར་ནས་བདོག་པས། ཕར་བལྟས་ན་གློག་དྲས་སྲུང་ཞིང་སྐྱོབ་པའི་བྱ་གཟེབ་ཆེན་
པོ་ཞིག་དང་གཉིས་སུ་མེད། དབྱར་དུས་ཀྱི་བསིལ་ཞིང་འཇམ་པའི་ཞོགས་པར། གླག་དྲའི་
ངོས་སུ་བསྲེགས་ཟིན་པའི་ཁུག་རྟས་ཁེངས་པ་ལ། ཐག་རིང་ནས་བལྟས་ཚེ་ནག་རོག་
གེར་མཆིས། དེ་ལྟར་མི་སུས་ཀྱང་ཁོ་ཚོའི་དམིགས་ཡུལ་གང་དུ་བདོག་པ་ཤེས་མ་བྱུང་།
ཡང་ན་དགེ་ལས་ངོ་མ་སྒྲུབ་མཁན་རྐྱང་རྐྱང་ཡིན་ནམ། འོན་ཀྱང་མི་དེ་ཚོས་གནས་གང་
འུར་ཟིང་གིས་བླ་འོག་བསྒྱུར་ནས་ཡོད་པས། ཆེས་ཐོག་མར་ཅི་པུའུ་སའེ་པ་ཡིས་བཟོས་
པའི་ཟིང་ལོང་གི་རྣམ་པ་དང་ཆ་འདྲ་བར་གྱུར་ཀྱང་། མུ་རྒྱུན་སྐྱོང་ངེས་ཚུལ་ནི་སུས་
ཀྱང་གསེད་འགྲོལ་ཁག་པའི་ཚུལ་ལ་སླེབས་འདུག ཁོ་ཚོས་སྔར་གྱི་འཇིག་རྟེན་བྱེད་
པོ་ཁོ་ནས་བདག་འཛིན་ཐུབ་པའི་ནུས་ཤུགས་རང་བདག་ཏུ་བཟུང་སྣང་སྟེ། ཆར་འབབ་
ཚུལ་སྙོམས་སྒྲིག་ཐུབ་ཅིང་། ཡོང་འབབ་ཀྱི་བར་ཚད་ཇེ་མགྱོགས་སུ་གཏོང་ནུས་པ་ལས་
གཞན། འབབ་ཆུ་ཡི་འགྱུར་བ་མེད་པའི་ལམ་བུ་བསྒྱུར་ངེས་པར་མ་ཟད། གཙང་བོའི་
དཀྱིལ་གྱི་ཕ་བོང་དཀར་པོ་ནི་ཆེས་འཁྱག་པའི་རྒྱུག་ཆུ་དང་འགྲོགས་ནས་གྲོང་རྡལ་གྱི་
ཚོས་ཧོ་སའེ་ཨེར་ཁ་ཏིའེ་ཨའོ་ཡི་མདོག་ཡལ་བའི་དུར་སའི་སྟེང་ཨར་འདམ་རིམ་པ་
གཞོགས་ཤིག་ཏུ་ཡོད་པའི་དུར་སའི་གཞུག་དེར་བསྣུར་སོང་། ཡང་རེབ་འདི་ཡིན་ཏེ། ཁོ་
ཞིག་བླུགས་སོང་། དེ་ལྟར་བགྱི་དོན་ནི་བེམ་པོ་ལས་མཆེད་པའི་མེ་རྫས་ཀྱི་དྲི་ངན་གྱིས་
ཆུའི་མགོ་ཁུངས་བསླད་པར་མི་བྱ་བའི་དོན་ནོ། །ཡང་བརྩེ་དུངས་ཀྱི་རོ་བྲོ་མྱངས་མ་མྱོང་
བའི་ཕྱི་མི་དག་ལ་འདང་བརྒྱབ་སྟེ། ཁོ་ཚོས་བརྩེ་བ་ཡིས་ཀུན་ནས་ཕྱུག་པའི་ཧྥ་རན་
སེའི་མཛེས་མ་དག་སྡོད་སའི་སྲང་ལམ་ཇེ་ཆེར་བཏང་ནས་གྲོང་རྡལ་ལས་ཐོག ཡིད་
ལ་དུས་གཏན་དུ་འཛིན་འོས་པའི་གཟའ་ལྷག་པ་དེར་བློ་ཡུལ་ལས་འགོངས་འགྱུར་གྱི་
སྨད་འཚོང་མ་མེ་འཁོར་གང་དྲུད་ཡོང་། འདོད་པའི་དགའ་སྟོན་ལ་ནང་བྱན་ཆུད་པའི་
འཕྱོན་མ་དེ་ཚོར་མཚོན་ན། གནའ་དེང་གི་ལས་ཚུལ་ཀུན་པོ་རྟོགས་ཤིང་། སྨན་དང་
སྤྱོད་ཆས་སྣ་དགུ་འཛོམས་པས། ནུས་པ་མེད་མཁན་ཡིན་ཡང་སྤྲོ་བ་སྐྱེད་པར་བྱེད་ལ། ངོ་
ཚ་དགའ་ཆེ་ཡང་ཡར་སྐུལ་དུ་འཇུག་ནུས་ཤིང་། འདོད་རྔམས་ཅན་ལ་ཚོད་འཛིན་བྱས་
འགྲོ་བ་དང་། འདོད་ཆུང་མཁན་ཚོར་འདོད་སློང་བགྱི་ཐུབ་པར་མ་ཟད། འདོད་པ་མང་
སྤྱོད་ཅན་དེར་ཆད་གཅོད་བྱེད་ཅིང་། ཁེར་སྡོད་བྱེད་མཁན་དག་ལ་བརྩེ་དྲོད་སྦྱིན་འགྲོ་
བ་ཡིན། གློག་འོད་ཁྲ་ཆིལ་དགུ་ཆིལ་མངོན་པའི་ཕྱི་ཡོང་ཐོན་རྫས་ཀྱི་ཚོང་རྟགས་ཀྱིས་
ཚོང་རྫས་སྣ་ཚོགས་པའི་ཚོང་ཁང་རྙིང་བའི་ཚབ་བགྱིས་པར་བརྟེན། ཐུར་ཁེ་པ་དག་སྡོད་
སའི་སྲང་ལམ་ཆེ་བ་ནི་སྔར་ལས་འཁྲུག་ཆ་དོད་པོར་གྱུར། གཟའ་སྤེན་པའི་མཚན་མོ་
སླེབས་ཐེངས་རེར། སྲང་ལམ་ཡོད་ཚད་མི་ཡིས་གང་འགྲོ་སྟེ། ཉེན་བརྒྱུད་མཁན་ཚོས་
རྒྱལ་སྐུགས་པའི་ཅོག་ཙེ་ཐོག་དང་། མེ་མདས་རྒྱག་སའི་འབེན་གྱི་མདུན། ཆེད་དུ་ལས་
དབང་ལ་རྟོག་ཅིང་རྨི་ལམ་དགྲོལ་སའི་སྲང་ལམ་ཆུང་བ། སྣུམ་བཙོས་ཟས་རིགས་དང་
སིལ་ཁུ་སྣ་ཚོགས་བཤམས་པའི་ཟས་ཅོག་གི་མཐའ་བཅས་སུ་མི་དག་འཚང་ག་ཤིག་ཤིག་
བྱེད། གཟའ་ཉི་མའི་ནངས་མོ་སླེབས་དུས། གནས་དེར་ལྟ་སྲོལ་ཡེ་ནས་མི་འདུག ཕྱོགས་
བཞིར་གོ་རིམ་མེད་པར་ཆང་བཟི་སྤྲོ་དགའ་ཅན་ཚོ་ཉལ་ནས་ཡོད། ཡིན་ནའང་འཛིང་
མོ་བགྱི་དུས་མདེའུ་དང་ཁུ་ཚུར། གྲི་ཆུང་། ཆང་དམ་སོགས་ཀྱིས་རྨས་སྐྱོན་བཟོས་པར་
ལྟ་མཁན་ཡང་ཉུང་མི་སྲིད། ཕྱི་ཡོང་མི་ཚོགས་ཀྱང་དུས་དང་མི་འཚམ་པར་ཡོང་ངེས་
པས། ཆེས་ཐོག་མར་སྲང་ལམ་ནང་འགྲོ་ས་མི་འགྲོ་སྟེ། དེ་གར་ཁྱིམ་ཆས་དང་གོས་སྒམ་
བཅས་ཀྱིས་ཁེངས་པར་འགྱུར། མི་ཁ་ཤས་ལ་ཆ་བཞག་ན་གོང་རིམ་གྱི་ཆོག་མཆན་ཡང་
མེད་པར། རང་འདོད་ལྟར་ས་སྟོང་ཡོད་སར་ཁང་བ་འབུབ་པར་བྱེད་དེ། རྔ་རྡུང་དང་དར་
འཕྱར་སྒོས་ཤིང་ལས་བྱས་འགྲོའོ། །ཡང་མི་ལ་ཤས་ཀྱིས་པ་དན་ཁམ་སྡོང་གི་བར་གསེང་
དུ་དཔྱང་ཁྲི་བཙུགས་ཐོག མཐའ་ཁར་ཉི་འོད་སྒྲིབ་བྱེད་ཀྱི་གདུགས་བཀར་རྗེས། ཉི་མ་
དཀར་དཀར་ལ་མི་མང་གི་མིག་འོག་ཏུ་འདོད་པའི་དགའ་སྟོན་ལ་རོལ་ངེས་ཡིན། ཆེས་
ཞི་འཇགས་སུ་གནས་འགྱུར་གྱི་གྲུ་ག་ནི་ཨན་ཏེ་ལིའེ་སི་གླིང་ཚོམས་ནས་ཡོང་ཞིང་།
གཤིས་ཀ་འཇམ་པོ་ཅན་གྱི་མི་ནག་ཚོ་ཡོད་པའི་གཞིས་སྡོད་ཁུལ་དེ་རེད། ཁོ་ཚོས་ཤིང་
ཁང་ནི་ཀ་བའི་སྟེང་དུ་ལས་འདུག་སྟེ། གྲོང་རྡལ་གྱི་མཐའ་ཁར་སྲང་ལམ་ཞིག་བཟོས་
སྣང་ངོ༌། །ས་སྲོས་ཀྱི་དུས་སྐབས་སླེབས་ཐེངས་རེར། ཁོ་ཚོ་རང་ཁྱིམ་གྱི་སྒོ་ཁར་ཙོག་
བསྡད་དེ། ཕ་ཕི་ཡ་མོན་ཐུའོ་ཡི་སྐད་འདྲེས་མར་བརྟེན་ནས་སྐྱོ་ཤས་ཆེ་བའི་ཆེ་བརྗོད་
སྙན་ངག་གྱེར་ལ་རངས། ཆེས་ཐུང་བའི་དུས་ཚོད་ནང་འགྱུར་ལྡོག་འདི་འདྲ་མང་པོ་ཞིག་
སྔ་ཕྱིར་བྱུང་ཟིན། སྐུ་ཞབས་ཧི་པའོ་ཐེ་ཡོང་རྗེས་ཀྱི་ཟླ་བ་བརྒྱད་ཀྱི་རིང་ལ་མཚོན་ན། མ་
ཁུང་ཏོ་ཡི་སྡོད་དམངས་རྙིང་བ་རྣམས་ནི་ཉིན་རེའི་ཞོགས་པར་སྔ་མོ་ནས་ལངས་ཏེ། རང་
གི་ཕ་ཡུལ་ལ་བསྐྱར་དུ་ངོས་འཛིན་བྱེད་དགོས་སོང་།
“ང་ཚོ་རང་གིས་བཙལ་བའི་དཀའ་ལས་ལ་ལྟོས་དང་།” བར་སྐབས་དེར་ཧྲང་
ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་རྒྱུན་དུ “དེ་ནི་ཨ་མེ་རི་ཁའི་མི་ཞིག་གདན་
དྲངས་ནས་ངང་ལག་ཟ་རུ་བཅུག་པའི་རྐྱེན་གྱིས་རེད” ཅེས་བཤད་འགྲོ།
ཨའོ་ལེ་ལི་ཡ་ནུའོ་གཉིས་པ་ནི་ཕྱི་ཡུལ་གྱི་མི་རྣམས་རྒྱ་མཚོའི་རླབས་ལྟར་ཡོང་བའི་
ཆར་སྤྲོ་བ་འབུམ་གྱིས་བརྟས། ཁྱིམ་དུ་གློ་བུར་ཆ་མེད་ཀྱི་མགྲོན་པོས་ཁེངས་ཟིན་ལ། ཡོང
མཁན་དག་ནི་འཛམ་གླིང་ཡུལ་གྲུ་སོ་སོའི་ཟས་ཆང་རྔམ་ཟ་རྔམ་འཐུང་བྱེད་མཁན་རྐྱང་
རྐྱང་ཡིན་ཙ་ན། ལྷས་རའི་ནང་ཉལ་ཁང་བཟོས་ཐོག གསོལ་ཁང་རྒྱ་ཇེ་ཆེར་བཏང་བ་
དང་། དེའི་ནང་མི་བཅུ་དྲུག་གིས་མཉམ་པོར་ཟ་མ་ཟོས་ཆོག་པའི་གསོལ་ཅོག་ཆེན་པོ་
ཞིག་སྤོར་བར་མ་ཟད། དེ་འབྲེལ་གྱི་གསོལ་ཆས་ཀྱང་གསར་དུ་བསྣན། དེ་ལྟ་ནའང་ཁོ་
ཚོས་ཟ་མ་ཟ་དུས་རེས་སྐོར་ནས་བཟའ་དགོས་བྱུང་། ཧྥེ་ཨེར་ནན་ཏས་དོགས་བློ་གནོན་
ཅི་ཐུབ་སྒོས། གོང་མ་རྒྱལ་པོར་སྲི་ཞུ་སྒྲུབ་པ་ནང་བཞིན་གཞིའི་རྒྱུ་དམན་པའི་མགྲོན་
པོ་དེ་རྣམས་ལ་ཞབས་གཡོག་བགྱིས། ཡིན་ནའང་ཁོ་ཚོས་ལྷམ་གོན་ནས་ཁྱམས་རིང་
གི་མཐིལ་ཤིང་སྟེང་འགྲོ་ཞིང་། ཡང་མེ་ཏོག་ར་བའི་ག་སར་གཅིན་གཏོང་བས་མི་ཚད།
གནས་གང་ཡིན་དུ་རས་གདན་བཏིངས་ནས་དགུང་གཉིད་ལ་རོལ་པར་བྱེད། གཞན་དུ་
སྐད་ཆ་ལབ་དུས་བུད་མེད་ཕྱོགས་ཀྱི་ཚོར་བར་ཡ་ཙམ་ཡང་མི་བགྱི་བས། མི་དྲག་དག་
གི་ཁྱད་ཆོས་ནི་ཏིལ་ཙམ་ཡང་མཐོང་མི་ཐུབ། ཨ་མཱ་ལན་ཏ་ནི་ཁྱིམ་ནང་མཆེད་པའི་མིའི་
རླབས་ཚོགས་ལ་ཤིན་ཏུ་ཁྲོས་པར་བརྟེན། སྔོན་ཆད་ཀྱི་གོམས་སྲོལ་སླར་གསོ་བྱས་ཏེ་ཐབ
ཚང་ནང་དུ་ཟ་མ་ཟ་བར་འགྱུར། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་མི་
མང་པོ་ཞིག་ལག་ཤེས་བཟོ་ཁང་ནང་ཁོར་མཇལ་བར་ཡོང་བ་ནི་གུས་སེམས་དང་བཟང་
སེམས་ཅི་ཡང་མིན་ཏེ། གཙོ་བོར་ལོ་རྒྱུས་ཀྱི་ཤུལ་བཞག་ལ་ལྟ་མཇལ་དང་དངོས་མང་
རྟེན་མཛོད་ཁང་ནང་གི་འགྱུར་རྡོར་ལྟ་མྱོང་བྱ་བའི་ཁྱད་མཚར་གྱི་སེམས་འགྱུ་འཆིང་
ནས་ཡོང་བཞིན་པ་གཏན་དུ་ཁེལ། དེར་བརྟེན་ཁོས་ཁང་བའི་སྒོ་མོ་དམ་པོར་རྒྱག་རྒྱུ་
ཐག་གཅོད་བྱས་པས། དེའི་རྗེས་ནས་བཟུང་ཁོ་སྒོ་སྔུན་དུ་ཙོག་སྡོད་པའི་རྣམ་པ་ནི་སུས་
ཀྱང་མཐོང་ཡུལ་དུ་མ་མངོན། ཝུའུ་ཨེར་སུའོ་ལ་ནི་གཞན་ཚོ་དང་ཡེ་ནས་མི་འདྲ་སྟེ།
གོམ་འགྲོས་དལ་ཞིང་ལན་རེར་རྩིག་པར་ཁེན་ནས་འགྲོ་དགོས་པའི་ཉིན་མོ་དག་ཏུ་ཡང་།
མེ་འཁོར་ཡོང་ཐེངས་རེར་ལོ་ཆུང་བྱིས་པ་རྣམས་དང་འདྲ་བར་སྤྲོ་བ་མཁར་སྙེག་གི་ཟླ་ལ་
ཆས་འགྲོ། “་ཉ་དང་ཤ་ཚང་མ་བཟོ་དགོས།” མོས་ཇ་མ་ཆེན་མོ་བཞི་པོར་དེ་ལྟར་བཀའ་
འབེབ་པར་བྱེད། མོ་ཚོར་ཆ་བཞག་ནའང་སང་ཐ་སུའོ་ཧྥེ་ཡ་ཏེ་ལཔི་ཏ་ཡི་གཟབ་བརླིང་
གི་མཛུབ་ཁྲིད་འོག བྲེལ་ཟིང་ཆེན་པོས་ཡོད་ཚད་གྲ་སྒྲིག་བགྱིས་ནས་ཚགས་སུ་ཆུད་
པར་བྱེད་ངེས། “སྣ་ཁ་མང་པོ་ཞིག་བཟོས་ན་འགྲིག” མོས་མཐུད་དེ “ཁྱོད་ཀྱིས་དུས་
གཏན་དུ་ཕྱི་ཡོང་མི་དེ་དག་ཅི་ཞིག་བཟའ་རྒྱུར་དགའ་བ་ཤེས་མི་སྲིད” ཟེར། མེ་འཁོར་
ནི་ཉིན་ཞིག་ནང་ཆེས་ཚ་གདུག་ཆེ་བའི་དུས་དེར་སླེབས་བྱུང་། དགུང་ཚིགས་གསོལ་
བའི་སྐབས་སུ། ཁྱིམ་ཧྲིལ་པོ་ནི་ཚོང་རའི་དབུས་སུ་ཡོད་པ་ནང་བཞིན་འུར་ཟིང་གི་སྒྲས་
འདར་བར་བྱེད། རྔུལ་ཆུ་ཤམ་ཤམ་བཞུར་ཞོར་བུད་ཡོང་བའི་མགྲོན་པོ་དེ་ཚོས་བདག་པོ་
ངོ་མ་ནི་སུ་ཡིན་པའང་རྟོགས་ཀྱིན་མེད་དེ། ཁྱོད་ཀྱིས་སྔོན་འདེད་དང་བདག་གིས་འཕུད་
རྒྱག་བྱེད་ཞོར་གསོལ་ཅོག་མཐའ་ཡི་སྡོད་གནས་བཟང་པོ་དག་འཕྲོག་རེས་བྱེད་པ་ཡིན།
དུས་མཚུངས་སུ་ཇ་མ་ཆེན་མོ་ཚོས་ཀྱང་བྲེལ་མྱུར་སྒོས་ཁུ་དྭངས་བཅུས་ཡོད་པའི་སླ་ང་
རེ་རེ་དང་། ཤ་གདུས་ཏེ་སྙི་མོར་བཟོས་པའི་ལྕགས་ཟོ་རེ་རེ། སྔོ་ཚལ་བརྔོས་ཟིན་པའི་ཀ་
ཏོ་ར་རེ་རེ། འབྲས་བཙོས་མ་སྤུངས་འདུག་པའི་སྡེར་མ་ཆེ་བ་རེ་རེ་བཅས་ཁྱེར་ཡོང་བར་
མ་ཟད། ད་རུང་ཡུ་བ་རིང་བོ་སྤྲད་པའི་སྐྱོགས་ཐོམ་སྤྱད་དེ་བར་མཚམས་མེད་པར་ཤིང་
ཏོག་ཉིང་མེང་གི་སིལ་ཁུས་ཁེངས་པའི་ཟོ་བ་རེ་རེ་ལས་ཕོར་བ་སོ་སོའི་ནང་བླུགས་འགྲོ།
ཁྱིམ་ཧྲིལ་པོ་ཟིང་ལོང་དུ་གྱུར་ཐོག ཧྥེ་ཨེར་ནན་ཏ་ཡིས་མི་མང་པོ་ཞིག་གིས་རེབ་གཉིས་
ལ་འཐུངས་ཟིན་པའི་ཚུལ་དྲན་ཐེངས་རེར་ཁོང་ཁྲོ་བར་མེད་ལྡང་འོངས། དེ་བས་ཁྲོམ་
རའི་ནང་གི་ཚོང་པ་ཅང་ལ་མི་ཉན་པ་དག་གིས་ངག་ལས་ད་གཟོད་ཐོས་འགྱུར་གྱི་ཚིག་
རྩུབ་མོ་སྤྱད་ནས་སྡིགས་འདོད་སྐྱེ་བར་འགྱུར། དེའི་རྒྱུ་རྐྱེན་གཞན་ཞིག་ནི་མགོ་འཐོམ་
པའི་མགྲོན་པོ་ཚོས་མོ་བཙལ་ནས་ཟས་རིན་རྩིས་རྒྱག་འདོད་པས་ཀྱང་རེད། སྐུ་ཞབས་
ཧི་པའོ་ཐེ་ཉིད་མ་ཁུང་ཏོ་རུ་ཡོང་ནས་ལོ་གཅིག་ལྷག་འགོར་སོང་། མི་རྣམས་ཀྱིས་ཤེས་
རྟོགས་བྱུང་བ་ནི། ཨ་མེ་རི་ཁའི་མི་འདིས་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་
སྔོན་ཆད་མི་རྣམས་ལ་སྣེ་ཁྲིད་ནས་རླབས་ཆེན་གྱི་གསར་གཏོད་འཚོལ་དུས་བརྒྱུད་མྱོང་
བའི་འཕྲུལ་ལྡན་ས་ཆ་འདིར་ངང་ལག་འདེབས་འཛུགས་བྱེད་རྒྱུ་དེ་ཁོ་ན་ཡིན། ཧྲང་ཞའོ་
ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་བུ་གཞན་པ་གཉིས་ཏེ། དཔྲལ་ངོས་སུ་ཐལ་བྲིས་
རྒྱ་གྲམ་གྱི་ཤུལ་རྟགས་མངོན་མཁན་ཡང་ཚ་རླབས་འདིས་སྣེ་དྲངས་ནས་སླེབས་བྱུང་། ཁོ་
ཚོས་ཡོང་དོན་བཤད་པའི་ཚིག་གཅིག་པུ་དེས་ནི་མི་གཞན་པ་ཚང་མའི་སེམས་དོན་གྱི་
ཚབ་བགྱི་བར་ནུས་སོ། །
“ཚང་མ་ཡོང་བཞིན་པས། ང་ཚོ་ཡང་བུད་ཡོང་།
མཛེས་མ་ལེ་མེ་ཏའེ་སི་ནི་ངང་ལག་ཚ་རླབས་ཀྱིས་གཡོ་འགུལ་གཏོང་མ་ནུས་པའི
མི་གཅིག་པུ་ཡིན། ལོ་ཟླ་ཆུ་རྒྱུན་བཞིན་བཞུར་འདུག་ཀྱང་། མོར་མཚོན་ན་ནམ་ཡང་
ལྷད་མེད་བག་ཡངས་ཀྱི་བྱིས་པའི་སོ་ན་གནས་ཏེ། རིགས་མི་འདྲ་བའི་འཇིག་རྟེན་མི་
ཆོས་ལས་རྒྱང་དུ་ཇི་ལྟར་དོར་ན། ངན་སྦྱོར་དང་དོགས་ཟ་ཡོད་དོ་ཅོག་ལ་དེ་ལྟར་སྣང་
མེད་བྱས་འགྲོ་བར་བརྟེན། མོར་ཆ་བཞག་ན་བདེ་སྐྱིད་ལྡན་པའི་ངང་རང་གི་ཉོག་འཛིང་
མ་ཡིན་པའི་དངོས་ཡོད་འཇིག་རྟེན་དེར་འཚོ་བ་རོལ་བཞིན་མཆི། མོས་ནི་བུད་མེད་
ཚོས་ཅིའི་ཕྱིར་དོན་མེད་ལ་བྲང་ཁེབས་དང་ཚི་ལེན། སྨད་གཡོགས་སོགས་གོན་དགོས་
ཚུལ་མི་རྟོགས་པས། རང་གིས་རང་ལ་རྒྱུ་ཡ་མ་སོ་མ་ལས་བྱས་པའི་ཤམ་ལྭ་ཞིག་དྲུབ་པར་
མ་ཟད། དེ་མགོ་ནས་མར་བསྐོན་པ་ཙམ་གྱིས་ལྭ་བ་གོན་པའི་དཀའ་ཁག་དེ་ལས་སླ་མོའི་
ངང་ཐག་གཅོད་བྱས་ཟིན་ལ། ད་དུང་ཚོར་བའི་གཞི་རུ་དེ་ནི་ལྭ་བ་གོན་མེད་པ་དང་འདྲ་
བའི་ཉམས་སྣང་འབྱུང་བ་རང་ངོ་། །མོའི་དྲན་ཚུལ་ངོ་མ་ནི། ཁྱིམ་ནང་ཡོད་དུས་གཅེར་
བུར་འདུག་པ་དེ་རྣམ་པ་ལེགས་པོ་ཉག་གཅིག་ཡིན་པར་འདོད། མོ་ལ་མ་གཞི་ནས་རླབས་
ལྟར་ཞོམ་སྟེ་སྐྱིད་ཁུགས་སུ་སླེབས་པའི་སྐྲ་ལོ་རིང་བོ་ཞིག་བདོག ཡིན་ནའང་མོ་ནི་ཁྱིམ་
མི་ཚོས་དེ་ནམ་རྒྱུན་བདག་བྱེད་དགོས་པ་དང་། དེར་མ་ཟད་ད་དུང་སྐྲ་སྡོམ་ཆས་སྤྱད་
ནས་སྐྲ་ལོ་ཀླད་ལྟག་ཏུ་རྡོག་པོར་གཏོང་བ། ཡང་ན་ཚོན་མདོག་གི་སྐུད་པ་བར་འཇུག་
བྱས་ཏེ་རལ་བར་བསླ་དགོས་ཞེས་བརྗོད་པར་སུན་པས། མོས་འཛེམ་དོགས་ཅི་ཡང
པར་རང་ཉིད་མགོ་རིལ་དུ་བཏང་བའི་ཁར། སྐྲ་ལོ་དེ་ཁྱེར་ནས་སློབ་མ་དམ་པའི་སྐུ་བརྙན་
ལ་སྐྲ་རྫུན་མ་ལས་སུ་བཅུག མོར་མཚོན་ན་བྱ་དངོས་ཀྱི་ངོ་བོ་སླ་ཆོས་སུ་གཏོང་བའི་
ཐད་ཁྱད་མཚར་གྱི་ནུས་པ་ལྡན་ཏེ། མོས་ནི་དར་བཟོ་ཆེ་བའི་དོན་རྣམས་གཞོགས་སུ་
སྤྱུགས་ཏེ་གང་དགའ་གང་བདེ་ཡི་ཆ་དག་རེ་སྙེག་ཇི་ལྟར་བགྱིས་ན། གདོད་ནས་གྲུབ་པའི་
སྒྲིག་སྲོལ་ལས་འགོངས་ཏེ་རང་གི་ཚོར་བ་ལྟར་ལས་ཀ་ཅི་འདོད་དུ་སྒྲུབ་ནུས་པ་དང་།
དེ་བཞིན་མོའི་བློ་ཡུལ་ལས་འདས་པའི་མཛེས་ཆོས་དག་གིས་མིའི་སེམས་ལ་གཡབ་མོ་
གཏོང་ངེས་པར་བརྟེན། སྐྱེས་པ་ཚོར་ཆ་བཞག་ན་དེ་ལས་ཀྱང་ལྷག་པའི་འགུགས་ཤུགས་
ལྡན་པ་ཡིན། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་བུ་རྣམས་ཐོག་དང་པོར་མ་
ཁུང་ཏོ་རུ་སླེབས་དུས། ཝུའུ་ཨེར་སུའོ་ལའི་སེམས་སུ་ཁོ་ཚོ་དང་རང་གི་ཡང་ཚ་མ་ཀུན་
པོའི་རྩ་ལམ་དུ་རིགས་རྒྱུད་གཅིག་པའི་ཁྲག་བཞུར་བཞིན་པ་ཤར་བས། རྒྱུན་རིང་བའི་
དངངས་སྐྲག་གིས་དེ་མ་ཉིད་དུ་འདར་སིག་བཏང་བར་མཛད། “ཁྱོད་ཀྱིས་མིག་ཆེས་
ཆེར་བགྲོད་ཅིག” མོས་ནི་ལེ་མེ་ཏའེ་སིར་གཏད་ནས “ཁྱོད་ཉིད་ཁོ་ཚོའི་གྲས་ཀྱི་མི་
གཅིག་དང་མཉམ་པོར་ཉལ་ཚེ། ཕག་པའི་རྔ་མ་ལྡན་པའི་བྱིས་པ་སྐྱེ་ངེས་པ་ནི་ཐག་ཆོད་
ཡིན” ཞེས་བརྗོད། མོས་དྲན་གསོ་དེར་ཁ་ཡ་གཏན་ནས་མི་བགྱི་སྟེ། སྐྱེས་པ་ཚོའི་ལྭ་བ་
གོན་རྗེས། བྱེ་མའི་ནང་འགྲེ་ལོག་རྒྱག་པ་དང་དེ་ནས་དར་ཤིང་སྟེང་དུ་འགོ་བར་བྱེད། ཕ་
རྒྱུད་གཅེན་པོ་བཅུ་བདུན་པོས་ཚུལ་དེ་མཐོང་བས་རང་གཅུན་དཀའ་སོང་བར། ཅུང་
མིན་ན་སྐྱོ་གར་ཡ་ང་བ་ཞིག་འཁྲབ་སོང་། རྒྱུ་རྐྱེན་དེ་འདྲའི་དབང་གིས། ཁོ་ཚོ་དུས་ཡུན་
ཐུང་ངུའི་ནང་འདི་གར་སྡོད་སྐབས་ཁྱིམ་ནང་མ་བསྡད་ལ། དེའི་ནང་གི་མི་བཞི་གཞུག་
ཏུ་སྡོད་དུས་ཀྱང་། ཝུའུ་ཨེར་སུའོ་ལས་ཁོ་ཚོར་གནས་གཞན་དུ་ཁང་བ་གླས་ནས་སྡོད་
དུ་བཅུག་གོ །གལ་སྲིད་མཛེས་མ་ལེ་མེ་ཏའེ་སི་ཡིས་འདི་ལྟར་སེམས་ཆུང་ངང་འགོག་
ཤག་ཤག་ཡིན། དེ་ལྟར་འཇིག་རྟེན་འདིར་སྡོད་པའི་ཆེས་མཐའ་མའི་དུས་སྐབས་སུ་ཡང་།
སྲུང་བྱེད་དགོས་པའི་རྒྱུ་མཚན་རྟོགས་ཚེ། དགོད་རྒྱུ་ཡོང་ནས་ཤི་འགྲོ་བའི་ཚོར་བ་ཡོད་
མོས་ནི་རང་ཉིད་མཛེས་མ་གྱོད་ཀྱི་གཞི་རྩ་ཡིན་པའི་ལས་དབང་དེས་ཉིན་རྒྱུན་འཚོ་
བའི་ནང་དུ་གོད་ཆག་བཟོ་སྲིད་པ་ཏིལ་ཙམ་ཡང་ཚོར་མ་བྱུང་། མོ་ལན་གཅིག་མིན་
པར་ཝུའུ་ཨེར་སུའོ་ལའི་བཀའ་དང་འགལ་ནས་གསོལ་ཁང་དུ་མངོན་ཐེངས་རེར། ཕྱི་
ཡོང་མི་ཚོའི་ཁྲོད་དུ་ནམ་དུས་ཀྱང་མཚར་འཚབ་དང་ཟིང་ལོང་མི་ཆུང་བ་རེ་བསླངས་
འགྲོ། དེ་ཡང་མོའི་འཁོབས་ཡངས་པའི་ཕྱི་གོས་ཀྱི་འོག་ཏུ་ལུས་ཧྲིལ་པོ་གཅེར་བུ་ཡིན་
པར་མ་ཟད། མི་མཐའ་དག་གིས་གིས་མོའི་ཚུགས་ཀ་མཛེས་པའི་མགོ་རིལ་ནི་གཞན་ཡིད་
འགུགས་བྱེད་དང་། ཚ་གདུག་ཆེ་བའི་ཉིན་མོར་མོས་འཛེམ་དོགས་ཅི་ཡང་མེད་པར་
བརླ་ངོས་ཕྱིར་མངོན་དུ་འཇུག་པ། ད་རུང་ལག་པ་སྤྱད་ནས་ཟས་ཟོས་འཕྲལ་མཛུབ་
མོ་འཇིབ་པའི་གོམས་སྲོལ་སོགས་ནི་ནག་ཉེས་ཀྱི་གཡབ་མོ་རུ་ལྟ་བས་སོ། །ཁྱིམ་གྱི་མི་
ཚོས་མཉམ་འཇོག་མ་བྱས་པ་མ་གཏོགས། ཕྱི་མི་དག་གིས་ཅང་མ་འགོར་བར་ཤེས་འགྲོ་
སྟེ། མཛེས་མ་ལེ་མེ་ཏའེ་སི་ཡིས་མི་སེམས་འགུགས་པར་བྱེད་པའི་ཁྱད་གཤིས་དང་། མི་
ཡི་དྲན་པ་སྒུལ་བར་ནུས་པའི་བསིལ་རླུང་སློང་བར་ངེས་ཏེ། མོ་སོང་ས་བསྡད་ས་ཀུན་
ཏུ་ཆུ་ཚོད་འགའི་རྗེས་སུ་ད་རུང་དྲི་བསུང་འཐུལ་བ་ཡིན། འཛམ་གླིང་ཡུལ་གྲུ་སོ་སོར་
ཕྱིན་ཏེ་འདོད་པ་སྤྱད་ནས་བྱང་མར་གྱུར་ཡོད་མཁན་དག་གི་མཉམ་ཚོར་ནི། མཛེས་མ་
ལེ་སེ་ཏའེ་སི་ཡི་ལྷན་སྐྱེས་ཀྱི་དྲི་བསུང་གིས་སྐུལ་འགྱུར་གྱི་རེ་འདོད་དྲག་པོ་དེ་འདྲ། ཁོ་
རྣམས་ལ་མཚོན་ན་ད་ལྟའི་བར་རེག་ཚོར་བྱུང་མྱོང་མེད་སྐད། ཁྱད་གཤིས་དེའི་རིགས་ལ་
གཞི་བཅོལ་ཚེ། ཁོ་ཚོས་སྟོན་ཁའི་མངར་འབྲས་མེ་ཏོག་གིས་ཁྱབ་པའི་ཁྱམས་རིང་དང་
མགྲོན་ཁང་། དེ་མིན་ཁྱིམ་གྱི་གྲུ་ག་སོ་སོ་རུ་མོ་བསྡད་མྱོང་བའི་བྱེ་བྲག་གི་གནས་དང་།
གནས་དེ་དང་བྲལ་ནས་དུས་ཡུན་ག་ཚོད་འགོར་བའི་ཚུལ་ཡོད་དོ་ཅོག་བློས་དཔོག་བྱེད་
ཐུབ། འདི་ནི་ཁྱད་ཆོས་འབུར་དུ་དོད་ཅིང་རྗེས་ཤུལ་ལ་ནོར་འཛོལ་བྲལ་བའི་རིགས་
ཤིག་སྟེ། དུས་ཡུན་རིང་བོའི་སྔོན་ནས་ཁྱིམ་ནང་གི་བྲོ་བ་གཞན་དག་དང་ཆུ་ལ་ཆུ་བཞག་
གི་ཚུལ་དུ་འདྲེས་པར་བརྟེན། ཁྱིམ་མི་དག་གིས་ཚོར་དཀའ་ནའང་། ཕྱི་མི་ཚོས་སྐད་
ཅིག་ཉིད་ལ་དབྱེ་འབྱེད་བྱེད་པར་ནུས། དེ་བས་ཕྱི་མ་དག་ལ་མཚོན་ན་ད་གཟོད་ལོ་ན་
གཞོན་པའི་སྐུ་སྲུང་རུ་ཁག་གི་རུ་དཔོན་དེས་བརྩེ་དུངས་ཀྱི་སླད་དུ་གཅེས་སྲོག་ཕུལ་བ་
དང་། ཡང་རྒྱང་རིང་ནས་སླེབས་པའི་མི་དྲག་ནི་ཅི་ཞིག་ལ་རེ་ཆད་ཀྱི་འདམ་རྫབ་ནང་
བྱིང་བ་སོགས་ཀྱི་ཐད་རྒྱུས་ལོན་བྱེད་ཐུབ། མཛེས་མ་ལེ་མེ་ཏའེ་སི་ནི་རང་གི་ཉེ་འཁོར་
གྱི་འཚུབ་ཤ་དོད་པའི་ཁ་དབུགས་ལ་ཚོར་སྣང་ཅི་ཡང་མེད་པ་དང་། ཡང་རང་ཉིད་གར་
སླེབས་ས་རུ་སྐྱི་གཡའ་བའི་བརྩེ་དུངས་ཐད་ཀྱི་གོད་ཆག་འབྱུང་བའི་རྒྱུ་རྐྱེན་ཡང་ཉག་
གཅིག་ཀྱང་མི་ཤེས། མོར་ཆ་བཞག་ན་སྐྱེས་པ་ཚོར་ངན་སེམས་གང་ཡང་འཆིང་གིན་
མི་འདུག་ནའང་། ཆེས་མཐའ་མར་མོའི་ཉེས་མེད་དང་བརྩེ་བའི་རྣམ་འགྱུར་གྱིས་ཁོ་ཚོ་
དྲེགས་ཟིང་གི་འདམ་ནང་དུ་འཕངས་འགྲོ། ཝུའུ་ཨེར་སུའོ་ལས་ཕྱི་མི་དག་གིས་མོ་མི་
མཐོང་བར་བྱ་སླད། བཙན་ཚུགས་ཀྱིས་མོར་ཨ་མཱ་ལན་ཏ་དང་མཉམ་པོར་ཐབ་ཚང་ནང་
ཟ་མ་ཟ་རུ་བཅུག ཚུལ་དེས་མོ་ལ་རང་ཉིད་རང་དབང་ཆེ་ཞིང་ལུས་ཟོར་ཡང་བའི་ཚོར་
སྣང་སྐྱེ་རུ་བཅུག་པའི་མཚུངས་སུ། འཆིང་བ་ཡོད་ཚད་ལས་ཐར་འདྲའི་སྣང་བའང་བྱུང་།
དོན་དངོས་སུ་མོས་ཟ་མ་གནས་གང་དུ་ཟོས་ཀྱང་ཆོག་པར་འདོད་ཡོད། དེའི་ཐད་གཏན་
ཁེལ་གྱི་དུས་ཚོད་ཀྱང་མེད་དེ། གཙོ་བོ་རང་གིས་ནམ་ཟ་འདོད་ལྟར་གཏན་དུ་ཁེལ་བར་
བྱེད། མཚམས་ལན་རེར་མོ་ཞོགས་པའི་ཆུ་ཚོད་གསུམ་པའི་སྟེང་ལངས་ནས་ཟ་མ་ཟ་
བར་འགྱུར། མཐུད་དེ་ཉིན་གང་བོར་གཉིད་འགྲོ། དེ་ལྟར་ཉིན་ཞག་ལྡོག་ནས་ཟླ་འགར་
ཕྱིན་ཙ་ན། གློ་བུར་བའི་དོན་རྐྱེན་ཞིག་དང་ཕྲད་རྗེས་སུ་རྒྱུན་ལྡན་གྱི་ལམ་དུ་ཞུགས་ངེས།
རྣམ་པ་བཟང་བའི་སྐབས་སུ། མོ་ནི་སྔ་དྲོའི་ཆུ་ཚོད་བཅུ་གཅིག་སྟེང་མལ་ལས་ལྡང་བ་
ཡིན། དེའི་རྗེས་སུ་དུས་ཚོད་གཉིས་ཀྱི་རིང་ལ། གཅེར་རྗེན་ངང་རང་གིས་རང་ཉིད་ཁྲུས་
ཁང་དུ་བཀག་ནས་སྡིག་པ་རྭ་ཙ་གསོད་ཅིང་། ཡུན་གྱིས་ཡུན་གྱིས་རྒྱུན་རིང་ཞིང་བྱིང་
རྨུགས་སྟུག་པོའི་རྨི་ལམ་གྱི་ཞིང་ཁམས་ནས་ཕྱིར་འབུད་པར་ནུས། མཐུད་དེ་མོས་ཅ་ལ་
པ་སྡོང་བོའི་འབྲས་བུ་ཡི་ཕྱི་སྐོགས་ཀྱིས་བཟོས་པའི་ཆུ་སྐྱོགས་སྤྱད་ནས་ཁྲུས་གཞོང་ལས་
ཆུ་བཅུས་ཏེ་ཁྲུས་ལ་རོལ་མགོ་བརྩམས། བརྒྱུད་རིམ་དེ་ནི་རྒྱུན་རིང་ཞིང་ཞིབ་ཚགས་ཆེ་
བས་མཛད་སྒོ་སྤེལ་འགྱུར་གྱི་ཚོར་བས་བརྟས་སོ། །ཚུལ་དེར་རྒྱུས་ལོན་མི་ཐུབ་མཁན་
ཞིག་ལ་མཚོན་ན། མོས་བློ་སེམས་གཅིག་སྒྲིལ་གྱིས་རང་གི་རིན་ཆེན་ལུས་ལ་རོལ་མྱོང་
བྱེད་པ་དང་ཡང་དག་མཚུངས། ངོ་མ་བཤད་ན་མཛེས་མའི་ལུས་པོ་དེར་དེ་ལྟར་རོལ་མྱོང་
བྱེད་རིན་འདུག དོན་ངོ་མར་མོའི་ངོས་ཐད་ནས་བརྗོད་ན། ཁེར་མོས་འདི་ལྟ་བུའི་མཛད་
སྒོ་སྤེལ་བར་ལུས་ཀྱི་འདོད་པ་ཡི་ནང་དོན་ཅི་ཡང་མེད་དེ། ཡོད་པ་ནི་སོས་དལ་བའི་ཉི་
མ་ཇི་ལྟར་འཕུད་པའི་རྣམ་པ་རང་ཡིན་ཞིང་། དེ་ལྟར་རང་ལ་ཟ་མ་བཟའ་འདོད་ཀྱི་ཡི་
ག་བྱུང་བའི་བར་དུ་བྱེད་པ་དེའོ། །ཉིན་ཞིག མོས་ཁྲུས་བྱེད་མགོ་བརྩམས་ནས་ཅང་མ་
འགོར་བར། ཕྱི་ཡོང་མི་ཞིག་གིས་ཁང་ཀླད་ཀྱི་རྫ་ལེབ་བླངས་ནས་ལྐོག་ལྟ་བྱས་བྱུང་། དེས་
མོའི་ཁྱད་མཚར་གྱི་ལུས་པོ་མཐོང་བས་དབུགས་ཀྱང་ལེན་ཁག་པར་གྱུར། མོས་ཀྱང་ཁང་
བའི་རྫ་ལེབ་ཀྱི་སྲུབས་ཀ་ནས་ཕ་རོལ་པོའི་སྐྱོ་མདངས་མངའ་བའི་མིག་ཟུང་དེ་མཐོང་
ཟིན་ནའང་། ཅུང་འཚུབ་པ་ལས་ཁ་སྐྱེངས་མ་སོང་།
“སེམས་ཆུང་བྱོས།” མོས་སྐད་མཐོན་པོས “མར་ལྷུང་རྒྱུ་རེད” ཅེས་སྨྲས།
“ངས་ནི་ཁྱོད་ལ་བལྟ་འདོད་པ་རང་ཡིན།” ཕྱི་ཡོང་མི་དེས་ཉམ་ཆུང་བའི་སྐད་
ཀྱིས་དེ་ལྟར་བཤད་འོངས།
“ཆོག་གི” མོས་མཐུད་ནས “ཡིན་ཡང་སེམས་ཆུང་བྱས་ན་འགྲིག རྫ་ལེབ་ཚང་
མ་རུལ་ནས་འདུག” ཅེས་བཤད་བྱུང་།
ཕྱི་ཡོང་མི་དེའི་བཞིན་རས་སུ་མཚར་ཉམས་དང་སྡུག་ཉམས་རེས་སུ་མངོན་འོངས།
དེ་ནི་རང་གི་ལྷན་སྐྱེས་ཀྱི་སེམས་པ་འཕྱོ་ཚུལ་ལ་སྒྲ་མེད་ཀྱི་འཐབ་འཛིང་བགྱི་བ་དང་
གཉིས་སུ་མེད་པས། མདོར་དེད་ན་རང་གི་མིག་སྔུན་གྱི་རྨི་འཕྲུལ་དེ་གཏོར་མི་འདོད་
པ་རང་ཡིན། མཛེས་མ་ལེ་མེ་ཏའེ་སི་ཡིས་ཁོས་རྫ་ལེབ་མནན་ཏེ་གཅོག་པར་སྐྲག་གིན་
འདུག་སྙམ་པས་ན། དུས་རྒྱུན་ལས་ཁྲུས་བྱེད་ཚུལ་ཇེ་མགྱོགས་སུ་བཏང་ལ། དམིགས་ཡུལ་
ནི་ཕ་རོལ་པོ་སྔ་མོ་ནས་ཉེན་ཁ་ལས་ཐར་དུ་བཅུག་ན་འདོད་པའོ། །མོས་ཕྱོགས་གཅིག་
ནས་ཁྲུས་གཞོང་ལས་ཆུ་བཅུས་ནས་རང་གི་ལུས་པོར་ཆུ་བཤལ་བརྒྱབ་པ་དང་། ཕྱོགས་
གཞན་དུ་ཕ་རོལ་པོར་ཁང་ཀླད་ཀྱི་རྣམ་པ་ནི་གནད་དོན་ཞིག་སྟེ། འདང་རེ་བརྒྱབ་ཚེ་འོག་
ཏུ་བཏིངས་པའི་ལོ་མ་རློན་པས་ཁྲུས་ཁང་ནང་དུ་སྡིག་པ་རྭ་ཙ་མང་པོ་དྲངས་པར་འདོད་
ཟེར། ཕྱི་ཡོང་མི་དེས་འདི་འདྲའི་དགོས་མེད་ཀྱི་ཁ་བརྡ་ནི་དང་ལེན་བྱས་པར་ངོས་བཟུང་
བས། ཆེས་མཐའ་མར་མོས་འདག་ཆལ་འབྱུག་མགོ་བརྩམས་དུས་འགུགས་ཤུགས་དེའི་
མགོ་གནོན་མ་ཐུབ་པར། གོམ་གང་མདུན་སྤོས་སྒོས “ངས་ཁྱོད་ལ་འདག་ཆལ་བྱུགས་ན་
ཆོག་གམ” ཞེས་ཉམ་ཆུང་བའི་སྒོ་ནས་དྲིས་སོང་།
“ཁྱོད་ཀྱི་དྲན་ཚུལ་བཟང་པོ་དེར་བཀའ་དྲིན་ཆེ་ཞུ།” མོས་ལན་དུ “ངས་རང་
གིས་ལག་པ་བཀོལ་བས་ཆོག” ཅེས་བརྗོད་འོངས།
“རྒྱབ་ངོས་ཁོ་ནར་བྱུགས་ཀྱང་ཆོག” ཕྱི་ཡོང་མི་དེས་རེ་ཞུ་ཡི་ཚུལ་དུ་ལབ།
“དེ་ལྟར་བྱེད་དགོས་དོན་མེད།” མོས་ད་རུང “སུ་ཞིག་གིས་རྒྱབ་ལ་འདག་ཆལ་
བྱུགས་པ་ནི་མཐོང་མ་མྱོང” ཞེས་ཀྱང་སྨྲས་བྱུང་།
རྗེས་སུ། མོས་རང་གི་ལུས་པོ་ཡོངས་རྫོགས་ཕྱིས་ཚར་བའི་སྐབས་དེར། ཕྱི་ཡོང་མི་
དེའི་མིག་ལ་མཆི་མ་འཁྱིལ་ཞོར་མོ་དང་གཉེན་བསྒྲིག་པའི་ཆར་ཞུ་བ་བྱས་སོང་། མོས་
ཐད་ཀ་ཐད་སོར་རང་ཉིད་ནི་བུད་མེད་ཀྱིས་ཁྲུས་བགྱི་བར་བལྟས་ནས་ཆུ་ཚོད་གཅིག་
ཙམ་ཆུད་ཟོས་སུ་གཏོང་བ་ལས་གཞན། དགུང་ཚིགས་གསོལ་བའི་གོ་སྐབས་ཀྱང་ཤོར་
དུ་འཇུག་པའི་གླེན་པ་ཞིག་གི་ཆུང་མ་ཡེ་ནས་བྱེད་མི་སྲིད་ཅེས་ལན་ལྡོན། ཆེས་མཐའ་
མར་མོས་ཕྱི་གོས་འཁོབས་ཡངས་དེ་གོན་སོང་བར། ཁོས་ལེ་མེ་ཏའེ་སི་ཡིས་ཀུན་པོས་
ཚོད་དཔག་བྱེད་པ་ལྟར་ནང་དུ་ཅི་ཡང་གོན་པར་མི་བྱེད་པའི་ཆ་དེ་བདེན་དཔང་བྱས་
སོ། །ཁོས་ནི་ད་ལྟ་བཟོད་བསྲན་གཏན་ནས་བྱེད་མ་ཐུབ་སྟེ། ཚོར་བའི་གཞི་རུ་གསང་བ་
དེ་ནི་དམར་ལམ་མེར་མངོན་པའི་ལྕགས་ཐམ་ཞིག་དང་འདྲ་བར་རང་ལུས་སུ་ཡལ་མེད་
ཀྱི་རྗེས་ཤུལ་དཔར་བར་མངོན། དེ་བས་ཁོས་ཡང་བསྐྱར་རྫ་ལེབ་གཉིས་བླངས་ནས་ཁྲུས་
ཁང་ནང་དུ་ལྡིང་བའི་ཐད་གྲ་སྒྲིག་བྱས་སོང་
“འདི་ཧ་ཅང་མཐོ།” མོར་དངངས་སྐྲག་སྐྱེས་པས། གང་མྱུར་ངང “ཁྱོད་ནི་ཐང་ལ་
ལྷུང་སྟེ་ཤི་བར་འགྱུར་ངེས” ཞེས་གསལ་འདེབས་བགྱིས།
རུལ་ཟིན་པའི་ཁང་ཀླད་ནི་ཆོམ་སྒྲའི་ཁྲོད་ཕྱོགས་སོ་སོར་གས་པས། སྐྱེས་པ་དེར་ཆ་
བཞག་ན་སྐྱི་གཡའ་བའི་སྐད་ངན་ཞིག་ཀྱང་འབྱིན་དབང་མ་བྱིན་པར་ཐང་དུ་ལྷུང་སྟེ།
མགོ་ལས་ཁྲག་དམར་བཞུར་ནས་དེའི་མུར་ཨར་འདམ་གྱི་ཐང་གཅལ་དུ་ཚེ་ཡི་རྒྱུན་ཐག་
ཆད། གསོལ་ཁང་ལས་ཆོམ་སྒྲ་དེ་གོ་ནས་སླེབས་པའི་ཕྱི་ཡོང་མི་དག་གིས་བྲེལ་མྱུར་ངང་
ཁོའི་བེམ་པོ་ཁྱེར་ཏེ་ཕྱིན། ཁོ་ཚོས་འདས་པོའི་སྐྱི་ལྤགས་ལས་མཛེས་མ་ལེ་མེ་ཏའེ་སི་ཡི་
དབུགས་གཅོད་འགྱུར་གྱི་ཁྱད་གཤིས་དེ་མནམས་པ་བྱུང་། ཁྱད་གཤིས་དེ་ནི་བེམ་པོའི
ཁོག་ཧྲིལ་པོར་སིམ་འདུག་སྟེ། མགོ་བོ་གས་པའི་སྲུབས་ནས་བཞུར་འོངས་པ་ཡང་ཟུངས་
ཁྲག་དམར་པོ་མིན་ཏེ། ཡིན་ངོ་མ་ནི་ཁྱད་དུ་མཚར་བའི་དྲི་བསུང་ངད་པའི་སྤོས་ཤེལ
མདོག་ཅན་གྱི་གཤེར་ཁུ་ཞིག་རང་ངོ་། །དེར་བརྟེན་ཁོ་ཚོས་མཛེས་མ་ལེ་མེ་ཏའེ་སིའི་
ཁྱད་གཤིས་ཀྱིས་མུ་མཐུད་ནས་འདས་པོར་མནར་གཅོད་གཏོང་བཞིན་པ་རྟོགས་པར་མ་
ཟད། བེམ་པོའི་རུས་པ་ས་རྡུལ་གྱི་ངོ་བོར་འགྱུར་ཡང་ཚུལ་དེ་གཏོང་མི་ངེས་པའི་ཆ་ཡང་
ཤེས་སོང་། དེ་ལྟ་ནའང་། ཁོ་ཚོས་འཇིགས་སུ་རུང་བའི་དོན་རྐྱེན་འདི་ནི་མཛེས་མ་ལེ་
མེ་ཏའེ་སི་ཡི་ཆེད་དུ་འདས་ཟིན་པའི་སྐྱེས་པ་གཉིས་པོར་བར་སྦྲེལ་གང་ཡང་མ་བྱས། དེ་
ལྟར་བསྒུགས་ནས་ཚེ་སྲོག་འབུལ་མཁན་གཞན་ཞིག་མངོན་རྗེས། ཕྱི་ཡོང་མི་དང་མ་ཁུང་
ཏོ་ཡི་སྡོད་དམངས་སྔོན་མ་མཐའ་དག་ནི་གཞི་ནས་མཛེས་མ་ལེ་མེ་ཏའེ་སི་དང་འབྲེལ་
བའི་བཤད་རྒྱུན་དག་ལ་ཡིད་ཆེས་པར་གྱུར། དེ་ནི་མོས་ཕྱིར་གཏོང་བའི་ཁྱད་གཤིས་ནི་
བརྩེ་དུངས་མ་ཡིན་པར། འཆི་བ་ཡི་གཡབ་མོ་རྐྱང་ངོ་། །གོ་སྐབས་དེ་བདེན་དཔང་བྱས་
པའི་དུས་ནི་ཟླ་བ་འགའ་འགོར་རྗེས་ཀྱི་སྐབས་ཤིག་ཡིན། ཉིན་དེའི་ཕྱི་དྲོར། མཛེས་མ་ལེ་
མེ་ཏའེ་སི་དང་གྲོགས་མོ་སྐོར་ཞིག་གསར་མཚར་གྱི་འདེབས་འཛུགས་ར་བར་ལྟ་རུ་ཕྱིན།
མ་ཁུང་ཏོ་ཡི་སྡོད་དམངས་ཚོའི་ཆ་ནས་བརྗོད་ན། དེ་ནི་གསར་དུ་དར་བའི་སོས་དལ་གྱི་
ཉི་མ་འཕུད་ཐབས་ཤིག་ཡིན། ངང་ལག་གི་ནགས་ཚལ་འཛིང་བའི་གཞི་རུ་བརླན་གཤེར་
གྱི་དྲི་མ་འཁྲིགས་ལ། ཡང་མཐའ་མི་མངོན་པའི་ལམ་ཕྲན་དུ་འཆམ་འཆམ་བགྱི་རུང་
སྟེ། ཚོར་སྣང་དུ་གནས་དེ་ཡི་ལྷིང་འཇགས་ནི་ཡུལ་གཞན་ནས་ཁྱེར་ཡོང་བ་དང་འདྲ་
བར། གསར་བ་གསར་རྐྱང་ཡིན་པས་ཡེ་ནས་བེད་སྤྱོད་མ་བཏང་བ་དང་མཚུངས། དེ་བས་
རྒྱུན་ལྡན་ལྟར་སྐད་སྒྲ་བརྒྱུད་སྒྲོག་མི་ཐུབ་པའི་ཆར་ལུས་འདུག མཚམས་ལན་རེར་སྨི་
ཕྱེད་ཀའི་བར་དུའང་གཞན་གྱིས་བཤད་པའི་སྐད་ཆ་གོ་མི་ནུས། ཡིན་ནའང་འདེབས་
འཛུགས་ར་བའི་གཞོགས་གཞན་དུ་གསལ་རྗེན་ངང་གོ་བར་འགྱུར། རོལ་རྩེད་གསར
བ་དེས་མ་ཁུང་ཏོ་ཡི་སྨན་ཤར་ཚོར་དགོད་སྒྲ་དང་ཁྱད་མཚར་བསྐྱལ་ཡོང་བར་བརྟེན།
མཚར་དངངས་དང་རྩེད་དགོད་ཀྱི་སྒྲ་ནི་གང་སར་གོ་ངེས་པས། མཚན་དུས་སུའང་དེ་
ཚེས་རྨི་ལམ་གྱི་ཞིང་དུ་ཉུག་འདྲའི་འཆམ་འཆམ་གྱི་བརྒྱུད་རིམ་གླེང་ནས་སྡོད་སྲིད།
གནས་དེའི་ལྷིང་འཇགས་ནི་དེ་འདྲར་མིང་དུ་གྲགས་པས་ན། ཝུའུ་ཨེར་སུའོ་ལས་ཀྱང་
མཛེས་མ་ལེ་མེ་ཏའེ་སི་ཡི་དགའ་ཕྱོགས་ཀྱི་རྐང་གཅོད་མ་འདོད་པར། ཕྱི་དྲོ་དེར་མོ་སྒོར་
སོང་ཆོག་པའི་བཀའ་ངག་འཁྲོལ། ཡིན་ནའང་ངེས་པར་གཟབ་ཆས་ལ་དང་དོད་བྱེད་
པའི་ཞར་ལ་ཞྭ་མོ་གོན་དགོས་ཚུལ་ཡང་བརྗོད་སོང་། སྨན་ཤར་རྣམས་འདེབས་འཛུགས་
ར་བའི་ནང་ཕྱིན་མ་ཐག་པའི་དུས་དེ་ཤེད་དུ། མཁའ་དབུགས་ནང་སྲོག་ལ་གཟན་པའི་
དྲི་བསུང་གིས་ཁྱབ་འདུག རྣང་མའི་བར་དུ་ལས་ཀ་ལས་བཞིན་པའི་སྐྱེས་པ་དག་གི་
ཚོར་བར། རང་ཉིད་ཁྱད་དུ་མཚར་བའི་གདོན་འདྲེའི་ནུས་ཤུགས་ཀྱིས་བཀག་སྡོམ་བྱས་
ཟིན་པར། ད་ནི་གཟུགས་མེད་ཀྱི་ཉེན་ཁའི་བྲག་ཁར་སླེབས་འདྲ་བྱུང་བས་ན། མི་མང་
པོ་ཞིག་གིས་བཟོད་བསྲན་མ་ནུས་པར་ངུ་འདོད་དྲག་པོ་སྐྱེས། མཛེས་མ་ལེ་མེ་ཏའེ་སི་
དང་མོའི་དངངས་པར་གྱུར་པའི་གྲོགས་མོ་ཚོ་ཅུང་མིན་ན་རྩུབ་དྲག་རྒོལ་པའི་སྐྱེས་པ་
སྐོར་ཞིག་གི་ལག་ཏུ་ཚུད་པར། དཀའ་ལས་རབ་ཅིག་བརྒྱབ་མཐར་གཞི་ནས་ཉེ་ལོགས་
ཀྱི་དུད་ཚང་ཞིག་ཏུ་གཞའ་ཐུབ་པ་བྱུང་། དུས་ཡུན་རིང་བོ་མ་འགོར་བར། ཨའོ་ལེ་ལི་
ཡ་ནུའོ་མིང་ཅན་གྱི་གསར་བུ་བཞིས་མོ་ཚོ་བདེ་བླག་ངང་བསྐྱབས། ཁོ་ཚོའི་དཔྲལ་ངོས་
ཀྱི་ཐལ་བྲིས་རྒྱ་གྲམ་གྱིས་ལྷ་ལ་དད་འོས་པའི་བསམ་པ་གང་སྐྱེད་སྲིད་དེ། དེ་ནི་ཁྱིམ་
རྒྱུད་ཀྱི་རྟགས་དང་། གནོད་པ་ཐེབས་མི་ནུས་པའི་དཔར་རིས་དང་འདྲའོ། །མཛེས་མ་ལེ་
མེ་ཏའེ་སི་ཡིས་མི་སུ་དང་གང་ལའང་སྐྱེས་པ་ཞིག་གིས་ཟིང་ལོང་གི་ཁྲོད་ནས་མོའི་ཕོ་
བའི་ངོས་སུ་ལན་གཅིག་རེག་པ་དེ་མ་བཤད། ལག་པ་དེ་ནི་གཡང་གཟར་གྱི་མཐའ་རུ་
འཐམས་ནས་སྡོད་པའི་གླག་རྒོད་ཀྱི་སྡེར་མོ་དང་གཉིས་སུ་མི་འདུག སྐད་ཅིག་མ་དེའི་
ནང་མོས་མཚར་འཛིན་སྒོས་ཚུར་རྒོལ་བྱེད་མཁན་དེར་བལྟས་པ་ན། ཕ་རོལ་པོའི་རེ་ཆད་
ཀྱི་ཉམས་སྣང་མངོན་པའི་མིག་ཟུང་ནི་མི་དག་སྲེག་འགྱུར་གྱི་སོལ་མེ་རང་དང་འདྲ་སྟེ།
མོའི་སེམས་ཀྱི་ཟབ་སར་ཡལ་མེད་དུ་ཕབ་སོང་། མཚན་མོ་དེར། སྐྱེས་པ་དེས་ཐུར་ཁེ་པ་
མོད་སའི་སྲང་ལམ་ཆེ་བའི་གཞིར་རང་གི་སྤོབས་སེམས་སྒྲོ་བཏགས་ནས་འཆད་ཅིང་།
རང་གི་ལས་དབང་ཅི་འདྲ་ཡིན་ཚུལ་གཞན་དག་ལ་ངོམས་ཅི་ཐུབ་བྱས། འོན་ཀྱང་ཆུ་
ཚོད་སྐར་མ་འགའ་ལས་མ་འགོར་བར། རྟ་རྒོད་ཅིག་ཤོར་ཡོང་ནས་ཁོའི་བྲང་ཁ་གླེབས་
ནས་ཕར་ཕྱིན་དུས། ཕྱི་ཡོང་མི་མང་པོས་ཁོས་སྲང་ལམ་དུ་མཐའ་མཇུག་གི་འཕག་
འཚག་རྒྱག་པ་ལས་གཞན། རང་གིས་སྐྱུགས་པའི་ཟུངས་ཁྲག་ནང་མགོ་བཞག་སྟེ་
དབུགས་རྟ་རྔ་འདྲ་བོ་ཆད་པའི་ཚུལ་དག་མཐོང་།
དོགས་པ་ཟ་ས་མེད་པའི་དོན་དག་འདི་བཞི་པོས། མཛེས་མ་ལེ་མེ་ཏའེ་སིར་སྲོག་
གཅོད་ཀྱི་ནུས་ཤུགས་བླ་ལྷག་ཅིག་འདུག་ཚུལ་བདེན་པ་ར་སྤྲོད་མཛད། དེ་ཡང་རང་གིས་
སྨྲས་པའི་ཚིག་ལ་རང་གིས་བདག་དོམ་དེ་འདྲ་མི་བགྱི་བའི་སྐྱེས་པ་ཚོའི་ཁྲོད་དུ། འདི་
འདྲའི་མི་སེམས་འཕྲོག་པའི་མཛེས་མ་ཞིག་དང་ཞག་གཅིག་ལ་ཉལ་པོ་བྱེད་ཐུབ་ཚེ་ཤི་
ཡང་འགྱོད་པ་མི་འདུག་ཅེས་སྒྲོག་མཁན་ཡོད་ནའང་། དོན་ངོ་མར་ཚོད་ལྟ་བྱེད་དུ་འགྲོ་
ཐུབ་པའི་བུ་གཅིག་ཀྱང་མ་བྱུང་། གཞན་དུ་མོ་འདུལ་བར་བྱེད་པའམ། ཡང་ན་མོས་
བསྐྱེད་འགྱུར་གྱི་ཉེན་ཁ་ཡོངས་སུ་བཟློག་པར། ཆེས་རང་བྱུང་དང་ཆེས་སླ་བའི་ཐབས་
མཆོག་ནི་ཀུན་པོས་གླེང་བའི་བརྩེ་དུངས་ཞེས་པ་དེ་ཡིན་སྲིད་ན་ཐང་མོད། འོན་ཀྱང
མི་སུས་ཀྱང་ཚོད་ལྟ་བྱེད་མ་ཕོད། དེ་ནས་ཝུའུ་ཨེར་སུའོ་ལས་ཀྱང་མོའི་ཆེད་དུ་སེམས་
ཤུགས་དེ་འདྲ་མི་འཕུད་པར་གྱུར། སྔོན་གྱི་དུས་ནང་། མོས་སྨན་ཤར་འདི་བསྐྱབ་འདོད་
ཀྱིས་མོ་དངོས་ཡོད་འཚོ་བའི་ནང་དྲངས་པའི་རྩོལ་བ་དེ་ཡེ་ནས་མ་དོར་ཞིང་། མོ་ཁྱིམ་
གྱི་ལས་ཀར་སྤྲོ་བ་ཡོང་བའི་ཐད་ཚོད་ལྟ་གང་མང་བྱས། “སྐྱེས་པ་དག་ནི་ཁྱོད་ཀྱི་དྲན་
པ་ལས་ཀྱང་རེ་འདོད་མང་བ་ཡིན།” མོས་ཁྱད་མཚར་དུ་བསྒྱུར་ཅི་ཐུབ་སྒོས “ཟ་མ་
མང་པོ་བཟོ་དགོས་ལ། ཐང་མང་པོ་འཕྱག་དགོས་པར་མ་ཟད། ད་རུང་དོན་དག་ཆུང་བ་
མང་པོར་བཟོད་བསྲན་ཐུབ་དགོས་པས། ཁྱོད་ཀྱི་དྲན་པ་འདྲ་བར་སླ་མོ་ཞིག་མིན” ཞེས་
བརྗོད། ཝུའུ་ཨེར་སུའོ་ལས་མོ་ནི་ཁྱིམ་ཚང་བདེ་སྐྱིད་ཡོང་བའི་ཐད་གྲ་སྒྲིག་བགྱི་བར་
སྦྱོང་བ་བྱེད་འདོད་ཀྱི་དྲན་ཚུལ་ནི་རང་མགོ་རང་གིས་གཡོག་ཚུལ་ཞིག་སྟེ། རྒྱུ་མཚན་
ཕུ་འདེད་བྱས་ན་མོ་ནི་སྔོན་གྱི་དུས་ནས་ཡིད་ཆེས་བརྙེས་ས་ཞིག་བདོག་པ་ནི། གལ་སྲིད་
འདོད་པ་ཡོངས་སུ་ཁེངས་རྗེས་དེར། སྐྱེས་པ་སུ་དང་གང་འདྲ་ཞིག་ཡིན་ཡང་། མོའི་བློ་
ཡུལ་ལས་འགོངས་པའི་སྒྱིད་ལུག་གི་ཆ་དེར་ཉིན་གཅིག་ཀྱང་བཟོད་བསྲན་བགྱི་མི་ནུས།
ཆེས་མཐའ་མར་ཧོ་སའེ་ཨེར་ཁ་ཏིའེ་ཨའོ་སྐྱེས་མཚམས་ནས། མོས་ནི་བློ་སེམས་གཅིག་
སྒྲིལ་གྱིས་ཁོ་ཆོས་དཔོན་དུ་སྐྱེད་སྲིང་བྱེད་སྙམ་པས། ཡང་ཚ་མོ་དེར་སེམས་ཁུར་བྱེད་
པའི་ཚུལ་ནི་གྲིས་གཏུབས་པ་ནང་བཞིན་བཟོས། མོས་ནི་མོར་མཚོན་ན་ད་ནི་རང་སྐྱེས་
རང་འཇིག་བྱ་བར་རིགས་འདོད་ཅིང་། སྔ་བའམ་འཕྱི་བའི་དུས་གང་འཚམ་ཞིག་ཏུ་ཁྱད་
མཚར་གྱི་དོན་དེ་འབྱུང་ངེས་བསམས་བྱུང་སྟེ། དོན་དག་ཇི་སྙེད་འབྱུང་སྲིད་པའི་འཇིག་
རྟེན་མ་ཡུམ་འདིར། བཟོད་བསྲན་ཆེ་བའི་སྐྱེས་པ་ཞིག་གིས་མོ་དང་ལེན་བྱས་འགྲོ་སྙམ།
ཆེས་སྔ་བའི་དུས་ནས། ཨ་མཱ་ལན་ཏ་ཡིས་མོ་ནི་འཇིག་རྟེན་མ་ཡུམ་ལེགས་ཤོས་སུ་བསྒྱུར་
འདོད་ཀྱི་ཧུར་བརྩོན་ཡོད་ཚད་གཞོགས་སུ་བསྐྱུར་སོང༌། འཚེམ་བཟོ་ཁང་ནང་གི་ཡོད་
ཚད་བརྗེད་ཟིན་པའི་ཕྱི་དྲོ་དེར། མོའི་ཚ་མོ་འདི་ནི་འཚེམ་ཆས་ཀྱི་སྐོར་སྤྱད་སྒུལ་བར་
རོགས་བྱེད་པའི་ཆར་ཡང་སྤྲོ་བ་གཏན་ནས་མ་བྱུང་། དེའི་དུས་མོས་གསལ་དག་ལྡན་པའི་
སྡོམ་ཚིག་ཅིག་བཀོད་པ་ནི་མོའི་ཀླད་པར་སྐྱོན་འདུག་ཅེས་པ་རང་ངོ་། །གཞན་དུ་ན་ཨ་
མཱ་ལན་ཏར་མཚར་ས་གཅིག་ཡོད་པ་ནི། མོར་མཚོན་ན་སྐྱེས་པ་དག་གི་ཁ་ཡག་ངོ་དགའ་
ལ་སྤྲོ་བ་ཅི་ཡང་མེད་པའི་ཆ་དེ་ཡིན། རྒྱུ་མཚན་དེའི་དབང་གིས་མོས “ཕར་བལྟས་སོང་
ན་ང་ཚོས་བྱ་དགའི་འཛིན་ཤོག་བཙོང་ཐབས་ལ་ཁྱོད་ཕྱིར་འཚོང་བྱེད་དགོས་པར་གྱུར་
འདུག” ཅེས་སྨྲས་པར་མངོན། དུས་ཕྱིས་སུ་ཝུའུ་ཨེར་སུའོ་ལས་མཛེས་མ་ལེ་མེ་ཏའེ་སི་
ཡི་རྒྱུ་དར་ལས་བྱས་པའི་མགོ་རས་ཀྱིས་བཞིན་རས་གཡོགས་ཏེ་མཆོད་འབུལ་ལ་བལྟ་རུ་
སོང་ཆོག་ཚུལ་རྒྱུན་སྐྱོང་གནང་ནའང་། ཨ་མཱ་ལན་ཏས་དེ་ལྟར་ན་ཁྱད་མཚར་གྱི་ཚོར་
བ་དྲག་ཏུ་བསྣན་པར་བརྟེན། ཅང་མ་འགོར་བར་མཚར་རོ་སྙམ་པའི་སྐྱེས་པ་ཆེ་གེ་མོའི་
རང་གཤིས་བག་ལ་ཕབ་པ་བརྒྱུད་དེ། མོའི་ནང་སེམས་ཀྱི་གཉོམ་ས་རུ་འཚོལ་སྔོགས་བྱ་
ངེས་པར་འདོད། ཡིན་ཡང་ཨ་མཱ་ལན་ཏས་ཕྱོགས་གང་ཐད་ནས་བལྟས་ཀྱང་རྒྱལ་སྲས་
ཤིག་ལས་ཆེར་འགོངས་པའི་རེ་སྙེག་མཁན་ཞིག་མངོན་ཟིན་པ་མཐོང་ནའང་། མོས་གླེན་
རྟགས་བཏོད་ནས་ཁ་ཡ་མ་བྱས་པས་ན། རེ་བ་ཡོད་དོ་ཅོག་ནི་ཆུ་རིས་སུ་བཏང་སོང་། ཧྥེ་
ཨེར་ནན་ཏ་ཡིས་མོར་རྒྱུས་ལོན་བྱ་བའི་ཐད་ཚོད་ལྟ་ཙམ་ཡང་མ་བགྱིས། མོས་ཁྲག་དྲི་
ང་བའི་ཚ་སྤྲོ་དུས་ཆེན་སྐབས་སུ། མཛེས་མ་ལེ་མེ་ཏའེ་སི་ཡིས་རྒྱལ་མོའི་བརྟུལ་ཞུགས་
མངོན་པའི་མཛེས་སྤྲས་བྱས་པ་མཐོང་བར། མོ་ནི་ངེས་པ་དོན་གྱིས་མཛེས་མའི་ནང་གི་
མཛེས་མ་ཡིན་འདུག་སྙམ་པར་གྱུར། འོན་ཀྱང་མོས་ལག་པས་ཟ་མ་བླངས་ནས་ཟོས་
ཚུལ་རིག་ཐོག སྐད་ཆ་ཡོད་ཚད་པོའི་ནང་ལྷད་མེད་ཀྱི་ཆ་འདྲེས་པས། ཧྥེ་ཨེར་ནན་ཏ་
ཡིས་སེམས་ནང་དངན་པ་ཡང་ཡང་འཐེན་དགོས་བྱུང་ལ། ཁྱིམ་འདིར་གླེན་པ་འདི་དག་
འཚོ་བའི་དུས་ཡུན་རིང་དྲགས་སོང་སྙམ། ཧྲང་ཞའོ་ཨའོ་ལེ་ལི་ནུའོ.པུའུ་ཨེན་ཏིའེ་ཡ་ནི་
མཛེས་མ་ལེ་མེ་ཏའེ་སི་དོན་དངོས་ཐོག་ཁོའི་སྐྱེ་བ་འདིར་མཐོང་བའི་ཆེས་ཤེས་རབ་ལྡན་
པའི་མི་ཡིན་ཚུལ་ལ་ཡིད་ཆེས་ཤིང་ཡང་ཡང་སྒྲོག་ལ་རངས། ཚུལ་དེ་ནི་མོས་སྐབས་ལ་
ལར་མི་མང་པོར་འཕྱ་དགོད་བགྱི་བའི་ནུས་པ་ཕུལ་དུ་ཕྱིན་པ་དེ་ལས་མཐོང་ཐུབ་ཟེར། དེ་
ལྟ་ནའང་ཁོ་ཚོས་མོར་མི་འདྲི་བ་དང་མ་གོ་ཁུལ་བྱས་ནས་རང་བྱུང་ལྟར་སྡོད་དུ་འཇུག་
པ་ཡིན། མཛེས་མ་ལེ་མེ་ཏའེ་སི་ནི་རང་ཁེར་མོ་རྒྱུན་དུ་ཁེར་རྐྱང་གི་བྱེ་ཐང་དུ་འཚོ་བར།
ཆགས་ས་འཁྲི་ས་ཅི་དང་གང་ཡང་མི་འདུག་གོ །མོར་ཆ་བཞག་ན་རྨི་ལམ་འཇིགས་པོ་
གང་ཡང་མེད་པའི་ནང་དང་། དུས་ཚོད་ཡུན་རིང་བོར་ཁྲུས་སུ་འཇུག་པའི་ཁྲོད། དུས་
མཚམས་ཅི་ཡང་མེད་པར་ཟ་མ་ཟ་ཚུལ་ནང་། ད་རུང་ཕྱིར་དྲན་རིང་བོས་ཀུན་ནས་སྟོང་
ཞིང་ཟབ་ཅིང་ལྗིད་ཀྱིས་ཁེངས་པའི་ལྷིང་འཇགས་ཀྱི་ཁྲོད་ནས་རིམ་གྱིས་ན་སོ་སྨིན་པ་
བྱུང་། དེ་ལྟར་ལང་ཚོ་སྨིན་རྗེས་ཀྱི་ཟླ་གསུམ་པའི་ཕྱི་དྲོའི་དུས་ཤིག་ཏུ། ཧྥེ་ཨེར་ནན་ཏས་
སྐྱེད་མོས་ཚལ་ནང་རང་གི་རྒྱུ་ཡ་མ་སོ་མ་ལས་བྱས་པའི་རས་གདན་བལྟེབ་བསམ་པར།
ཁྱིམ་ནང་གི་བུད་མེད་ཚོ་བོས་ནས་མོར་རོགས་བྱེད་དུ་བཅུག མོ་ཚོས་ལས་ཀ་དེའི་མགོ་
བརྩམས་ནས་ཅང་མ་འགོར་བར། ཨ་མཱ་ལན་ཏས་མཛེས་མ་ལེ་མེ་ཏའེ་སི་ནི་ཆེས་དཀར་
པོར་གྱུར་པས། ཕལ་ཆེར་ཕྱི་གསལ་ནང་གསལ་དུ་འགྱུར་ལ་ཉེ་བ་ཚོར།
“ཁྱོད་ཀྱི་ལུས་པོ་མི་བདེ་བ་ཨེ་རེད།” མོས་དེ་ལྟར་དྲིས།
མཛེས་མ་ལེ་མེ་ཏའེ་སིས་བར་དེར་རས་གདན་གྱི་ཟུར་སྣེ་གཞན་ཞིག་བཟུང་འདུག་
པར། སྙིང་རྗེ་བའི་འཛུམ་མདངས་ཤིག་ཕྱུང་སོང་།
“དེ་ལས་ལྡོག་པ་ཡིན།” མོས་སྐད་ཆའི་འཕྲོ་མཐུད་ནས “ང་འདི་འདྲ་བདེ་མོ་
ཞིག་ད་ལྟའི་བར་དུ་བྱུང་མ་མྱོང” ཟེར།
མོས་སྐད་ཆ་དེ་ལབ་ནས་ཚར་མ་ཐག ཧྥེ་ཨེར་ནན་ཏའི་ཚོར་བའི་གཞི་རུ་གསལ་
སེང་བའི་རླུང་བུ་ཞིག་ལྡང་ཚུལ་མངོན་པར། རས་གདན་ནི་ལག་ནང་ནས་ཤོར་རྗེས།
རླུང་ནང་དུ་ཡོངས་སུ་ཐང་བཅད་སོང་། ཨ་མཱ་ལན་ཏའི་ཚོར་སྣང་དུའང་སྨད་གཡོགས་
ཁྲ་བོའི་འདབས་ནས་ཁྱད་མཚར་གྱི་འདར་སིག་ཅིག་བརྒྱབ་ཡོང་བར། རས་གདན་ལ་
དམ་པོར་མ་འཐམས་ཚེ་ཐང་དུ་འགྱེལ་ལོས་འགྲོ་སྙམ་འོངས། ཏག་ཏག་སྐབས་དེའི་ནང་
མཛེས་མ་ལེ་མེ་ཏའེ་སི་ནི་ས་ངོས་དང་འབྲལ་མགོ་བརྩམས། ཝུའུ་ཨེར་སུའོ་ལ་ནི་དུས་
དེར་ཕལ་ཆེར་ལོང་བར་འགྱུར་ལ་ཉེ། འོན་ཀྱང་མོ་ཁོ་ནས་ད་གཟོད་བག་ལྷོད་པའི་ངང་
འགོག་ཐབས་བྲལ་བའི་རླུང་བུ་དེ་ཅིའི་ཕྱིར་ལྡང་ཡོང་བ་ཤེས་པས། རས་གདན་དེར་འོད་
དང་འགྲོགས་ནས་འགྲོ་རུ་བཅུག་པ་དང་། བལྟས་བལྟས་རིག་རིག་ལ་མཛེས་མ་ལེ་མེ་
ཏའེ་སིས་འབྲལ་ཁའི་ལག་གཡུག་བགྱི་ཞིང་། ལུས་འགྲམ་གྱི་འོད་འཕྲོ་ཞིང་སྦོས་ནས་
ཆེན་པོར་གྱུར་པའི་རས་གདན་ནི་མོ་དང་མཉམ་པོར་དལ་བ་དལ་བུར་ཡར་འཕགས་པར་
མ་ཟད། མོར་འགྲོགས་ནས་གསེར་གྱི་རུས་སྦལ་དང་མེ་ཏོག་ཏ་ལེ་ཡི་བར་སྟོང་ལ་འབྲལ་
བཞིན། མོར་འགྲོགས་ནས་ཕྱི་དྲོའི་ཆུ་ཚོད་བཞི་པ་མཇུག་སྒྲིལ་བའི་བར་སྟོང་ཕར་བརྒལ་
བྱེད་བཞིན། མོར་འགྲོགས་ནས་འཕུར་རྩལ་ཆེས་མཐོ་བའི་ཕྱིར་དྲན་གྱི་བྱ་རྒོད་ཀྱང་
སླེབས་མི་ཐུབ་སའི་མཁའ་དབྱིངས་སུ་འཕགས་སོང་ངོ་། །
ཕྱི་ཡོང་མི་དག་གིས་མཛེས་མ་ལེ་མེ་ཏའེ་སི་ནི་སྦྲང་དཔོན་མའི་ལས་དབང་ལྟར་
སོང་བ་ཡིན་མོད། མོའི་ཁྱིམ་མི་ཚོས་བར་སྣང་དུ་འཕུར་བའི་གཏམ་བསྒྲིགས་པ་ནི་མིང་
ངན་པ་རང་སྐྱོབ་པའི་ཆེད་དུ་ཡིན་པར་སྙམ་འདུག ཧྥེ་ཨེར་ནན་ཏས་ཕྲག་དོག་བྱས་
ཀྱང་། ཆེས་མཐའ་མར་དོན་དག་མཚར་བོ་དེར་ཁས་བླངས་པའི་མཚུངས་སུ། དུས་ཡུན་
རིང་བོའི་ནང་དཀོན་མཆོག་གིས་རས་གདན་དེ་དག་ཕྱིར་སྦྱིན་པའི་རེ་ཞུ་བགྱི་བར་བྱེད།
མི་མང་པོ་ཞིག་ཀྱང་དོན་དག་མཚར་བོ་དེར་ཡིད་ཆེས་པས་ན། སྐོར་ཞིག་གིས་པྲ་ཚིལ་
བསྒྲོན་ཞིང་ཁ་ཏོན་བཏོན་ནས་ཉིན་དགུའི་རིང་གི་མཆོད་པའི་ཆོ་ག་དེའང་སྤེལ་སོང་།
གལ་སྲིད་ཨའོ་ལེ་ལི་ཡ་ནུའོ་སྤུན་ཚོ་བསད་ནས་བྱུང་བའི་འཇིགས་སྐྲག་གིས་མཚར་
སྣང་འདིའི་ཚབ་རང་མ་བགྱིས་པ་ཡིན་ཚེ། མི་རྣམས་ལ་དུས་ཡུན་རིང་བོའི་ནང་ཁ་བརྡ་
གཞན་པ་ཅི་ཡང་མེད་འགྲོ་བ་ཐག་གིས་ཆོད། ཧྲང་ཞའོ་ཨའོ་ལེ་ལི་ཡ་ནའོ་པུའུ་ཨེན་ཏིའེ་
ཡས་རང་ཉིད་ལ་དོན་སྔོན་རྟོགས་ཀྱི་ཤེས་པ་ལྡན་ཚུལ་ཁས་མི་འཆེས་ཀྱང་། ཁོས་ནི་ཚད་
རིམ་གཞན་ཞིག་གི་ཐད་དུ་སྔ་མོ་ནས་རང་གི་བུ་རྣམས་ཀྱི་མགོར་ཆག་འཇིག་ཡོང་སྲིད་
པ་རྟོགས་ནས་ཡོད། དེ་ཡང་མིའི་རླབས་ཚོགས་དང་འགྲོགས་ནས་ཡོང་བའི་ཨའོ་ལེ་ལི་
ཡ་ནུའོ་སའེ་ལ་ཏོ་དང་ཨའོ་ལེ་ལི་ཡ་ནུའོ་ཨ་ཁ་ཡ་གཉིས་ཀ་མ་ཁུང་ཏོ་རུ་སྡོད་འདོད་
དུས། ཕ་རྒན་གྱིས་འདོད་ཚུལ་དེ་འབུར་འཇོམས་བྱ་བར་ཚོད་ལྟ་བགྱི་དགོས་བསམས་
མྱོང་། ཁོས་བུ་འདི་ཚོར་ཞག་གཅིག་གི་ཡུན་ནང་ཉེན་ཁའི་ས་ཁོངས་སུ་འགྱུར་ངེས་པའི་
གྲོང་རྡལ་འདིར་བསྡད་ནས་ཅི་ཞིག་ལས་རྒྱུ་ཡོད་དམ་སྙམ། ཡིན་ནའང་ཨའོ་ལེ་ལི་ཡ་
ནུའོ་སེན་ཐེ་ནུའོ་དང་ཨའོ་ལེ་ལི་ཡ་ནུའོ’ཐེ་ལི་སི་ཐེ་ཟུང་ལ་ཨའོ་ལེ་ལི་ཡ་ནུའོ་གཉིས་
པས་རྒྱབ་སྐྱོར་བྱས་སོང་སྟེ། རང་གི་བཟོ་གྲྭའི་ནང་དུ་ཁོ་ཚོར་བྱ་བ་བཀོད་སྒྲིག་བྱས་
སོ། །ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་སྐབས་དེར་གསལ་བོར་སྨྲ་མི་བཏུབ་
པའི ༉་གནས་ལུགས་བགྲང་ནས་ཐག་གཅོད་དེར་ངོ་རྒོལ་བྱས་མྱོང་། སྐུ་ཞབས་པུའུ་ལང་
ཉིད་མ་ཁུང་ཏོ་རུ་སླེབས་པའི་རླངས་འཁོར་ཆེས་ཐོག་མ་དེར་བསྡད་ནས་ཡོང་བ་མཐོང་
རྗེས་ཏེ། དེ་ནི་ལི་མདོག་གི་ཀླད་ཁེབས་ཕྱེ་ཆོག་པའི་འཇེབ་འཁོར་ཞིག་ཡིན་པར། དུང་
སྒྲ་ཡིས་གྲོང་རྡལ་དུ་མངོན་པའི་ཁྱི་གུ་དག་སྤ་བཀོང་བར་བཏང་། དམག་དཔོན་རྒན་པར་
ཆ་བཞག་ན་མི་མང་པོས་ཚུལ་དེར་མཚར་མཚར་བྱེད་པའི་རྣམ་པར་སྲོག་རླུང་ལྡང་བྱུང་།
ཁོས་ཚོར་རྟོགས་ཟིན་པ་ནི་མི་གཤིས་ལ་འགྱུར་ལྡོག་ཆེར་ཡོད་སོང་བར། ད་ལྟ་ནི་སྔོན
ཆད་བཟའ་ཟླ་བུ་ཕྲུག་དོར་འཕྲལ་རྔོན་མདའ་རྒྱབ་ལ་འཁུར་ནས་དེའི་མུར་གཡུལ་ལ་
ཞུགས་པའི་དུས་རབས་དེ་མིན་པ་རང་ངོ་། །ཉི་ལན་ཏེ་ཡའི་འཐབ་མཚམས་འཇོག་པའི་
གྲོས་ཆོད་ལ་མིང་རྟགས་བཀོད་རྗེས་སུ། སྔ་ཕྱིར་དཔོན་སར་འབུད་མཁན་ཡོད་དོ་ཅོག་
ནི་མ་ཁུང་ཏོ་ཡི་གཤིས་འཇམ་ནུས་ཞན་གྱི་རྙིང་ཞེན་ཕྱོགས་ཁག་ནང་བདམས་ཐོན་བྱུང་
བའི་སྤྱིར་བཏང་གི་གྲོང་དཔོན་དང་བཤམས་སྟོན་དངོས་པོའི་བརྟུལ་ཞུགས་འཛིན་པོའི་
ཁྲིམས་དཔོན་སོགས་རེད། “འདི་ནི་སྙིང་རྗེ་འོས་ཀྱི་འབའ་འབུ་མང་པོས་གྲུབ་པའི་སྲིད་
གཞུང་ཞིག་གོ །” ཧྲང་ཞའོ་ཨའོ་ལེ་ལི་ཡ་ནུའོ“པུའུ་ཨེན་ཏིའེ་ཡས་ཉེན་རྟོག་དབྱུག་པ་
བཟུང་ཞིང་རྐང་རྗེན་དུ་འགྲོ་བཞིན་པའི་ཉེན་རྟོག་པ་དག་མཐོང་བར “ང་ཚོས་དམག་
འཁྲུག་དེ་འདྲ་མང་པོ་ཞིག་བརྒྱབ་ནས་ཐོབ་པ་ནི། མི་ཚོར་ཁང་བའི་ཁ་དོག་སྔོན་པོར་
བསྒྱུར་དུ་མ་བཅུག་པ་དེ་རྐྱང་ངོ” ཞེས་དཔྱད་བརྗོད་གནང་སོང་། འོན་ཏེ་ངང་ལག་ཀུང་
སི་སླེབས་རྗེས་སུ། ས་གནས་ཀྱི་དཔོན་པོའི་ཚབ་ནི་ཕྱི་ཡོང་སྟོབས་ཤུགས་ཀྱིས་འཐུས་པར་
མཛད། སྐུ་ཞབས་པུའུ་ལང་གིས་ཁོ་ཚོ་གློག་དྲའི་བྱ་གཟེབ་ནང་གདན་དྲངས་ནས་དེ་གར་
འཚོ་བ་རོལ་ཏུ་བཅུག ཁོའི་ངག་སྒྲོས་ལྟར་ན་གནས་དེར་ཁོ་ཚོའི་གོ་ས་དང་མཉམ་པའི་
ཡོང་འབབ་ལོངས་སུ་སྤྱོད་ནུས་ཏེ། ཚ་གདུག་དང་དུག་སྦྲང་། ད་རུང་གྲོང་རྡལ་ནང་རྒྱུན་
མར་འཕྲད་པའི་སྟབས་མི་བདེ་བ་དང་སྙིང་བོ་དབེན་པའི་དོན་དག་སྣ་ཚོགས་ཀྱི་མནར་
གཅོད་མྱོང་མི་དགོས་པ་རང་ཡིན། ད་ལྟར་རིམ་ཅན་དུ་སྔོན་ཆད་ཀྱི་ཉེན་རྟོག་པ་ཀུན་པོ་
ལག་ནང་གཏུབ་གྲི་བཟུང་བའི་གླས་དམག་གིས་ཚབ་བྱས་སོང་། ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡས་རང་ཉིད་ལག་ཤེས་བཟོ་ཁང་ནང་བཅུག་སྟེ་འགྱུར་ལྡོག་དེ་དག་
ལ་བསམ་གཞིག་མཛད་པར། ལྷིང་ཞིང་འཇགས་པའི་ཁེར་རྐྱང་གི་ལོ་ཟླའི་ནང་ཐོག་དང་
པོར་སྐྱོ་གདུང་དང་བཅས་སྐབས་དེར་དམག་འཁྲུག་མཐའ་འཁྱོལ་བའི་བར་དུ་རྒྱུན་མ་
བསྐྱངས་པ་ནི་ནོར་འཁྲུལ་ཞིག་ཡིན་པའི་ངེས་ཤེས་རྙེད། ཏག་ཏག་ཉིན་དེ་ཚོའི་རིང་ལ།
བརྗེད་ནས་ཡུན་རིང་འགོར་བའི་ཧྲང་ཞའོ་མ་ཀོ་ནེ་ཧྥེ་ཁོ.པི་སི་པ་ལེ་ཕུ་ནུ་གཉིས་ཀྱིས་
རང་གི་ལོ་བདུན་ལ་བུད་པའི་ཚ་བོ་ཁྲིད་དེ་ཐང་ཆེན་ཕྱོགས་སུ་སིལ་ཁུ་ཉོ་རུ་ཕྱིན། བྱིས་
པས་སེམས་ཆུང་མ་བྱས་པར་ཉེན་རྟོག་པའི་མགོ་པ་ཆུང་ཆུང་ཞིག་ལ་ཐོགས་དུས་དེར།
སིལ་ཁུ་ནི་ཕ་རོལ་པོའི་ལས་གོས་སྟེང་ལ་གཅོལ་སོང་། མི་ངན་དེས་ལམ་སང་གཏུབ་གྲི་
ཕྱར་ནས་བྱིས་པ་ནི་ཤ་ཉོག་རུས་ཉོག་ཏུ་བཏང་། དེར་བྱིས་པའི་ཨ་མེས་ནི་སྔུན་དུ་བུད་
ནས་འགོག་བསམ་ཚེ། ཁོའི་མགོ་བོ་ཡང་གཏུབ་གྲི་གཡུག་ཐེངས་གཅིག་གིས་བཅད་སོང་།
གྲོང་རྡལ་ནང་གི་མི་ཚང་མས་མི་སྐོར་ཞིག་གིས་ཇི་ལྟར་མགོ་བོ་མེད་པའི་བེམ་པོ་ཞིག་
ཁྱིམ་དུ་སྐྱེལ་བའི་ཚུལ་མཐོང་བྱུང་ལ། མགོ་བོ་གཅིག་པུ་བུད་མེད་ཅིག་གིས་སྐྲ་ནས་
བཟུང་སྟེ་འགྲོ་ཚུལ་རིག་པར་མ་ཟད། ཟུངས་ཁྲག་གིས་དམར་པོར་བསྒྱུར་བའི་ཁུག་མ་
ཞིག་གི་ནང་བྱིས་པའི་སིལ་བུར་བཏང་བའི་བེམ་པོ་བཅུག་སྣང་བའང་མཐོང་།
དོན་རྐྱེན་འདིས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་སྡིག་ཉེས་
བཤགས་པའི་སེམས་ཁམས་ལ་རྫོགས་ཚིག་བཀོད་པས། གློ་རྡེག་ཏུ་ཁོའི་སེམས་གཏིང་
ནས་གཞོན་དུས་སྐྱེས་མྱོང་བའི་ཁོང་ཁྲོ་དེ་འདྲ་དྲག་ཏུ་འཁྲུགས། དུས་སྐབས་དེར་ཁོས་ནི་
ཁྱི་སྨྱོན་གྱིས་སོ་བཏབ་པར་རྐྱེན་བཅོས་ནས་དབྱུག་པས་བར་མེད་རྡེག་པ་བརྒྱུད་དེ་ངན་
གསོད་བྱས་པའི་བུད་མེད་དེའི་བེམ་པོར་གདོང་གཏོད་དུས་ཀྱང་འདི་འདྲའི་ཁོང་ཁྲོའི་མེ་
ལྕེ་མཆེད་མྱོང་། ཁོས་ཁྱིམ་དེ་གའི་སྒོ་ལམ་དུ་མཚར་འཛིན་གྱི་བློས་སྐོར་ནས་ལྟ་བཞིན་
པའི་མི་ཚོགས་ལ་ཅེར་ཞིང་། ཡང་རང་ཉིད་ལ་མཐོང་ཆུང་བླ་ལྷག་བགྱིས་པའི་ཆར་
གཏད་དེ། སྔོན་ཆད་ཀྱི་སྐད་འགྲགས་པོ་རང་སླར་གསོ་བྱས་འཕྲལ། ཁོ་ཚོར་བལྟས་ནས་
སེམས་གཏིང་གི་གནོན་ཐབས་བྲལ་བའི་ཁོང་ཁྲོའི་དུག་ཆུ་ཕྱིར་འཕོ་བར་མཛད།
“ལྟོས་སྡོད་དང་།” ཁོས་སྐད་ཤུགས་ཆེན་པོས “ངས་ནི་རང་གི་མི་རྣམས་ལ་མཚོན་
ཆ་འཛིན་དུ་བཅུག་སྟེ། ཤི་རན་པའི་ཨ་མེ་རི་ཁའི་མི་འདི་དག་ལྔ་ལམ་དུ་བརྫང་རྒྱུ་ཡིན”
ཞེས་ལབ་སོང་།
གཟའ་འཁོར་དེའི་ནང་མཚོ་ཁའི་ས་གནས་ཁག་ཏུ་ཁོའི་བུ་བཅུ་བདུན་པོ་ནི། རི་
བོང་དང་འདྲ་བར་རྩྭ་གསེབ་ཏུ་བསྐུངས་པའི་གཤེད་མ་ཚོས་དཔྲལ་མཚམས་ཀྱི་ཐལ་
བྲིས་རྒྱ་གྲམ་ལ་དམིགས་ཏེ་རེ་རེ་བཞིན་བསད་པར་མངོན། དེ་བཞིན་དུ་ཨའོ་ལེ་ལི་ཡ་
ནུའོ་ཐེ་ལི་སི་ཐེ་ཉིད་དགོང་མོའི་ཆུ་ཚོད་བདུན་པའི་སྟེང་ཨ་མ་ཚང་ལས་སྒོར་བུད་པར།
མུན་ནག་གི་ཁྲོད་ནས་སྐག་སེ་འཕངས་ཡོང་བའི་མདེའུ་ཡིས་ཀླད་ཕོར་གཏོར་ནས་བསད་
པ་དང་། ཨའོ་ལེ་ལི་ཡ་ནུའོ“སེན་ཐེ་ནུའོ་ནི་བཟོ་གྲྭ་ཡི་རང་གིས་བཟོས་པའི་དཔྱང་ཁྲིའི་
སྟེང་ཤི་འདུག་པ་རྟོགས་ཤིང་། སྨིན་དཀྱིལ་དུ་འཁྱགས་རལ་རྐོ་སྤྱད་ཀྱི་ལྕགས་འཛེར་ཞིག་
བཙུགས་ནས་ཡོད། ཨའོ་ལེ་ལི་ཡ་ནུའོ་སའེ་ལ་ཏོ་ཡིས་གློག་བརྙན་ལ་བལྟས་ཚར་རྗེས་
མཛའ་མོ་བསྐྱལ་ཏེ་མོའི་ཕ་མ་ཟུང་གི་ཁྱིམ་དུ་ཕྱིན་པ་དང་། ཕྱིར་ཡོང་སྐབས་གློག་ཞུ་ཁྲ་
ཆིལ་དགུ་ཆིལ་དུ་འཚེར་བའི་ཐུར་ཁེ་པ་ཡི་སྲང་ཆེན་དུ་སླེབས་དུས། མི་ཚོགས་ཀྱི་ཁྲོད་
ནས་དུས་གཏན་དུ་ཐོབ་ཐང་ངོས་ཟིན་ཁག་པའི་ལག་དམར་གྱིས་འཁོར་ལོ་གཡོན་འཁོར་
ཅན་གྱི་དཀྲུམ་མདའ་སྤྱད་དེ་གསོད་སྐབས། ལྷོག་ལྷོག་གདུ་བཞིན་པའི་སྣུམ་སེར་ཟངས་
པ་གང་ཡོད་པའི་ནང་འགྱེལ་དུ་བཅུག དུས་ཚོད་སྐར་མ་འགའི་རྗེས་སུ། བུད་མེད་ཅིག་
དང་མཉམ་པོར་ཁང་བའི་ནང་བསྡད་འདུག་པའི་ཨའོ་ལེ་ལི་ཡ་ནུའོ་ཨ་ཁ་ཡས་མི་ཞིག་
གིས་འཕྲོད་མོར་གཏན་ཟིན་པའི་སྒོ་མོ་རྡུང་ཙམ་བྱས་འཕྲལ “རེམ་ཞིག མི་གཞན་པས་
ཁྱོད་ཀྱི་སྤུན་ཟླ་བསད་སོང” ཞེས་འབོད་པ་ཐོས། བུད་མེད་དེས་དོན་རྐྱེན་བྱུང་རྗེས་སུ་
ལབ་པ་ལྟར་ན། ཁོ་ནི་མལ་ཁྲིའི་སྟེང་ལྡིང་ཙམ་གྱིས་སར་བབས་ཏེ་སྒོ་མོ་ཕྱེ་མ་ཐག ཕར་
ཕྱོགས་ནས་ཤོར་ཡོང་བའི་མའོ་སེ་མེ་མདའི་མདེའུ་ཞིག་གིས་ཁོའི་ཀླད་རྒྱ་གཏོར་སོང་
བར་མངོན། འཆི་བའི་དོན་ངན་གཅིག་རྗེས་གཉིས་མཐུད་དུ་ཡོང་བའི་མཚན་མོ་དེར།
ཁྱིམ་འདི་གར་མི་བཞིའི་སྐུ་ཕུང་སྲུང་བའི་གྲ་སྒྲིག་བགྱིས་པའི་མཚུངས་སུ། ཧྥེ་ཨེར་ནན་
ཏ་ནི་སྨྱོས་པ་ནང་བཞིན་གྲོང་རྡལ་གྱི་ག་ས་གང་དུ་རྒྱུགས་ནས་ཨའོ་ལེ་ལི་ཡ་ནུའོ་གཉིས་
པ་བཙལ། ཡིན་ནའང་ཁོ་ནི་ཕེ་ཐེ་ལ“ཁོ་ཐི་སི་ཡིས་རང་གི་ལྭ་བ་འཇོག་སའི་སྒམ་ནང་
ཆེད་དུ་གཞའ་རུ་བཅུག མོའི་སེམས་ནང་རེབ་འདིར་དམར་གསོད་བྱེད་པའི་དམིགས་
འབེན་ནང་ཧྲང་ཞའོ་དང་རུས་མིང་མཚུངས་པ་མཐའ་དག་འདུས་འདུག་སྙམ་པས་རེད།
དེ་ལྟར་ཉིན་ཞག་བཞི་འདས་རྗེས་གཞི་ནས་སྒོར་འབུད་དུ་བཅུག དེའི་དུས་མཚོ་ཁའི་
ས་གནས་ཁག་ཏུ་བསྐུར་ཡོང་བའི་གློག་ཡིག་ལས་བདེན་དཔང་བྱུང་བ་ནི། བསྐུངས་ནས་
སྦྱོར་ངན་སྤེལ་མཁན་གྱི་དགྲ་བོས་དཔྲལ་མཚམས་སུ་ཐལ་བྲིས་རྒྱ་གྲམ་ཡོད་པའི་སྤུན་ཟླ་
ཚོ་ཁོ་ནར་ལག་འཇོག་གིན་པ་དེ་རང་ཡིན། ཨ་མཱ་ལན་ཏས་ཚ་བོ་རྣམས་ཀྱི་གནས་ཚུལ་
ཟིན་འགོད་བྱས་སྣང་བའི་འབྲི་དེབ་ཆུང་བ་དེ་བཙལ་རྗེས། གློག་ཡིག་རེབ་གཅིག་ཡོང
བར་ཚ་བོ་རེའི་རུས་མིང་བསུབས་པར། ཆེས་མཐའ་མའི་དུས་ལ་སླེབས་སྐབས་སུ། ལོ་
ན་ཆེས་མཐོ་བའི་ཚ་བོ་དེ་ལས་ལྷག་མ་སོང་། ཁོ་ཚོས་གསལ་ཐག་ཆོད་པའི་སྒོ་ནས་ཁོ་
དྲན་པར་ནུས། རྒྱུ་མཚན་ནི་ཁོའི་ཆེས་ནག་པའི་ཤ་ལྤགས་དང་ཆེས་ཆེ་བའི་མིག་ཟུང་
བར་ཧེ་བག་ཆེན་པོ་བདོག་པས་སོ། །ཁོའི་མིང་ལ་ཨའོ་ལེ་ལི་ཡ་ནུའོ་ཨ་མ་ཏོ་ཟེར་ཞིང་།
ཤིང་བཟོ་ཞིག་སྟེ། རྒྱང་རིང་བའི་རི་མཐོ་ལུང་ཟབ་ཀྱི་སྡེ་བ་ཆུང་ཆུང་ཞིག་ཏུ་འཚོ་བ་
རོལ་གྱིན་གདའ། གཟའ་འཁོར་གཉིས་རིང་དུ་བསྒུགས་ཀྱང་། ཁོ་འདས་ཟིན་པའི་གློག་
ཡིག་ཅི་ཡང་མ་འབྱོར་བ་ལ། ཨའོ་ལེ་ལི་ཡ་ནུའོ་གཉིས་པས་བསམ་པར་ཁོས་ད་རུང་རང་
ཉིད་འཆི་ལ་ཉེ་བ་ཤེས་མི་འདུག་སྙམ་པར་བརྟེན། ཕོ་ཉ་ཞིག་མངགས་ཏེ་ཕ་རོལ་པོར་བློ་
གསལ་འཕུད་དུ་བཅུག ཕོ་ཉ་དེ་ཕྱིར་ཡོང་བར་ཨའོ་ལེ་ལི་ཡ་ནུའོ་ཨ་མ་ཏོ་ནི་གསོན་
འདུག་ཚུལ་བརྗོད་བྱུང༌། ལྐོག་གསོད་བྱེད་པའི་མཚན་མོ་དེར། སྐྱེས་པ་གཉིས་ཁོ་ཚང་དུ་
སོང་སྟེ་དཀྲུམ་མདའི་མདའ་ཁག་མནན་ནའང་། ཁོའི་དཔྲལ་མཚམས་ཀྱི་ཐལ་བྲིས་རྒྱ་
གྲམ་སྟེང་ཕོག་མ་སོང་། ཨའོ་ལེ་ལི་ཡ་ནུའོ་ཨ་མ་ཏོ་ནི་ལྷས་རའི་གྱང་སྟེང་དུ་འཛེགས་ཏེ
ནགས་ཚལ་ནང་མི་སྣང་བར་གྱུར་སྐད། ཁོས་ནི་ཡུལ་དེ་གའི་དབྱིན་ཏི་ཨན་པ་དང་རྒྱུན་
པར་ཤིང་ཆའི་ཚོང་བརྒྱབ་མྱོང་བས་མཛའ་སེམས་ཆགས་ཡོད་པས། ས་ཆ་དེའི་གནས་
ཚུལ་ནི་ལག་མཐིལ་གྱི་རྫས་བཞིན་གསལ་བོ་ཡིན་ཞིང་། དུས་དེ་ནས་བཟུང་ཁོའི་ཕྱོགས་
ཀྱི་འཕྲིན་གསར་རྦད་དེ་ཆད་པའོ། །
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་ངོས་ཐད་ནས་བརྗོད་ན། དུས་དེ་
ནི་ཆེས་མུན་ནག་པའི་ཉིན་མོ་རྐྱང་རྐྱང་ཡིན། སྤྱི་མཐུན་རྒྱལ་ཁབ་ཀྱི་ཙུང་ཐུང་གིས་ཁོ་
ལ་མྱ་ངན་ཞུ་ཡིག་བསྐུར་ཡོང་ནས་རྟོག་ཞིབ་མཐར་ཕྱིན་བྱེད་རྒྱུ་ཁས་བླངས་པར་མ་ཟད།
འདས་པོ་དག་ལ་སེམས་གཏིང་ནས་མྱ་ངན་ཞུ་བཞིན་པའི་ཚུལ་ཡང་བྲིས་འདུག ཙུང་
ཐུང་གི་བཀའ་ཁྲོལ་འོག་ཏུ། གྲོང་དཔོན་གྱིས་དུར་འཇུག་གི་ཚེ་ན་མྱ་ངན་མེ་ཏོག་སྒོར་མོ་
བཞི་བསྐྱལ་ཡོང་ཞིང་། དེ་དག་རོ་སྒམ་སྟེང་དུ་བཤམས་འདོད་ཀྱང་། དོན་དེ་ཧྲང་ཞའོ་
ཡིས་གཞུང་ལམ་དཀྱིལ་དུ་བཀག་ཟིན། འདས་མཆོད་བསྒྲུབས་ཚར་རྗེས་སུ། ཁོས་གཏམ་
ཚིག་བཙན་པའི་གློག་འཕྲིན་ཞིག་བྲིས་ནས་དངོས་སུ་སྤྱི་མཐུན་རྒྱལ་ཁབ་ཀྱི་ཙུང་ཐུང་
ལ་བསྐུར་འདོད་ཀྱང་། གློག་འཕྲིན་བསྐུར་མཁན་གྱིས་དེ་བཞིན་བསྒྲུབ་རྒྱུའི་ཚུལ་བཀག་
པར་མངོན། དེར་བརྟེན་ཁོས་ནི་སྔར་ལས་བཙན་པའི་གཏམ་ཚིག་སྐོར་ཞིག་བསྣན་རྗེས་
སུ། ཡིག་ཤུབས་ནང་བཅུག་ནས་བསྐུར་སོང་ངོ་། །ཚུལ་དེ་ནི་ཆུང་མ་འདས་པའམ་དམག་
འཁྲུག་ནང་ཆེས་བཟང་བའི་གྲོགས་པོ་དག་སྔ་རྗེས་སུ་ཤི་བའི་དུས་སྐབས་དང་འདྲ་སྟེ།
ཁོའི་སེམས་ནང་སྐྱོ་གདུང་གང་ཡང་མེད་ལ། ཡོད་པ་ནི་འཕོ་ས་མི་རྙེད་པའི་དམིགས་
བྲལ་གྱི་ཁོང་ཁྲོ་དང་། དོན་མེད་འཕག་པར་བྱེད་པའི་ནུས་མེད་སོགས་ཡིན། ཁོས་ད་དུང་
ཡེ་ཤུའི་ཆོས་འཆད་མཁན་ཨན་ཏུང་ཉི་ཨའོ་དབྱི་ཧྲ་པེར་ཡང་ལྐོག་གསོད་ནང་ཞུགས་
ཡོད་ཅེས་ཀྱང་སྐྱོན་འདོན་ཞུ་གཏུགས་བྱས་སོང་། རྒྱུ་མཚན་ནི་ཡེ་ཤུའི་ཆོས་འཆད་
མཁན་གྱིས་སྔོན་ཆད་རང་གི་བུ་ཚོར་བསུབ་ཐབས་མེད་པའི་རྟགས་བཀོད་དེ་དགྲ་བོར་
ངོས་འཛིན་སླ་བར་བཏང་བས་རེད། རྒས་ནས་ལྟ་ས་མི་འགྲོ་བའི་ཡེ་ཤུའི་ཆོས་འཆད་
མཁན་ནི་དེའི་དུས་ཀླད་པ་འཐོམ་ནས་འདུག་པས། ཡེ་ཤུའི་ཆོས་འཆད་སའི་སྟེགས་བུའི་
སྟེང་འབྲེལ་མེད་དོན་གཞན་གྱི་ཆོས་གསུངས་པས་རིམ་གྱིས་ཆོས་ཁུལ་གྱི་དད་ལྡན་པ་
རྣམས་འབྲོ་རུ་འཇུག་མགོ་བརྩམས། ཉིན་ཞིག་གི་ཕྱི་དྲོའི་དུས་སུ། ཁོས་གཟའ་ལྷག་པའི་
ཤིང་མཆོག་སྲེག་པའི་ཐལ་གཞོང་བསྣམས་ནས་ཁྱིམ་དེ་གར་བུད་ཡོང་བ་དང་། ཁྱིམ་མི་
ཧྲིལ་པོར་རྒྱ་གྲམ་བྲིས་ནས་ཐལ་རིས་ནི་ཆུ་ཡིས་བཀྲུས་ཚེ་འདག་ནུས་པ་བདེན་དཔང་
བྱས་ན་བསམ། འོན་ཀྱང་ཆག་སྒོ་ཆེན་པོས་མི་སོ་སོའི་སེམས་ཀྱི་ཟབ་སར་འཇིགས་
དངངས་ཀྱི་རྨ་ཁ་བཟོས་ཟིན་པས། ཧྥེ་ཨེར་ནན་ཏ་འདྲ་བའང་ཚོད་ལྟ་དེའི་ནང་ཞུགས་
མི་འདོད་པར་མ་ཟད། དུས་དེ་ནས་བཟུང་པུའུ་ཨེན་ཏིའེ་ཡའི་ཁྱིམ་རྒྱུད་ནང་གཟའ་ལྷག་
པའི་ཤིང་མཆོག་སྲེག་པའི་ཚེ་ན་མཆོད་སྟེགས་ཀྱི་ར་སྐྱོར་མཐའ་རུ་པུས་བཙུགས་ནས་
སྡོད་མཁན་གཅིག་ཀྱང་མེད་དོ། །
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ཉིད་དུས་ཡུན་རིང་བོ་ཞིག་གི་ནང་
ལྷོད་འཇགས་སུ་གཏན་ནས་འདུག་མ་ཐུབ། ཁོས་ད་ནི་གསེར་ཉ་ཆུང་ཆུང་བཟོ་བར་མི་
བྱེད་ལ། ཟ་མའི་ཡི་གའང་མེད་པས། ཀམ་པ་ལི་དྲུད་ནས་རྨི་ཉུལ་མཁན་ཞིག་དང་འདྲ་
བར་ཁྱིམ་ནང་བར་མེད་དུ་སྐོར་སྐྱོད་བགྱི་བའི་མཚུངས་སུ། ཁ་ནང་དུ་སྒྲ་མེད་པའི་ཁོང་
ཁྲོའི་མེ་ལྕེ་ལྡོད་པར་བྱེད། ཟླ་བ་གསུམ་འདས་རྗེས་སུ། ཁོའི་སྐྲ་ལོ་གྲོ་བོ་རུ་གྱུར་སོང་ལ།
ཡར་སྔོན་བྲེགས་ནས་སྙོམས་པོར་བདོག་པའི་ཁ་སྤུ་དག་ནི་དཀར་ཤ་མངོན་པའི་མཆུ་
འདབས་བར་འཕྱིངས་ནས་ཡོད། འོན་ཀྱང་ཁོའི་མིག་ཟུང་ནི་སླར་ཡང་མེ་མགལ་རྡོག་
གཉིས་སུ་གྱུར་ཟིན་ཏེ། མིག་ཟུང་དེས་སྔོན་ཆད་ཁོ་སྐྱེ་བ་མཐོང་མྱོང་བའི་མི་གང་སྐྲག་
ཏུ་བཅུག་མྱོང་བ་དང་། ཡང་སྔོན་ཆད་ལན་གཅིག་བལྟས་པ་ཙམ་གྱིས་ཀྱང་སྐུབ་སྟེགས་
ནི་བར་མཚམས་བྲལ་བར་འཁོར་ངེས་པ་ཡིན། ཁོང་ཁྲོའི་མནར་གཅོད་དེ་བཟོད་བསྲན་
བྱེད་ཞོར། ཁོས་རང་ཉིད་གཞོན་པའི་དུས་སུ་རང་གིས་རང་ལ་སྣེ་ཁྲིད་བགྱིས་ནས་ཉེན་
ཁའི་ལམ་བུར་ཞུགས་ཏེ་གཟི་བརྗིད་ཀྱི་མྱ་ངམ་ཐང་དུ་ཕྱིན་པའི་རྟགས་མཚན་རང་ཨེ་
ཡོང་ལ་དྲག་སྐུལ་བྱས་ནའང་། ཡོད་ཚད་ནུས་མེད་དུ་གྱུར་ནས་ཡོད། ཁོ་ནི་ཆ་མེད་རྒྱུས་
མེད་ཀྱི་ཁྱིམ་ཚང་ཞིག་ཏུ་མགོ་འཁོར་འདུག་སྟེ། འདི་གར་མི་སུ་དང་དངོས་པོ་གང་གིས་
ཀྱང་ཁོའི་ཚོར་གཞི་སློང་བར་མི་ནུས་སོ། །ཐེངས་ཤིག་ཁོས་མེར་ཅི་ཡ་ཏེ་སིའི་ཁང་བའི་
སྒོ་མོ་ཕྱེ་ནས་དམག་འཁྲུག་སྔོན་གྱི་ལོ་ཟླའི་རྗེས་ཤུལ་བཙལ་བར། མཐོང་ལམ་དུ་མངོན
པ་ནི་མི་མཁོ་བའི་དངོས་རྫས་དང་གད་སྙིགས་ལས་གཞན། ལོ་མང་པོར་བསགས་ནས་
ཡོང་བའི་རུལ་དངོས་བཅས་རེད། ཡུན་རིང་སློག་མཁན་མེད་ཅིང་དཔེ་ཧྲུལ་འཇོག་སའི་
ཁང་བའི་ནང་དང་། བརླན་གྱིས་རལ་བར་བཟོས་པའི་ལུག་ལྤགས་ཤོག་བུའི་དེབ་ངོས་
སུ་ད་ལྟ་སྨུག་དྲེག་མོད་པོ་སྐྱེས་ནས་བདོག དེ་ནི་སྔར་གྱི་དུས་སུ་ཁྱིམ་ཚང་འདིའི་ནང་
མཁའ་དབུགས་ཆེས་གཙང་བའི་ཁང་བ་ཡིན་ནའང་། དེང་གི་ཆར་དྲན་པ་བྱིང་ཞིང་
རྨུགས་པར་གྱུར་པའི་དྲི་མ་ངན་པས་ཁེངས་ནས་འདུག ཉིན་ཞིག་གི་ཞོགས་པར། ཁོས་
ཝུའུ་ཨེར་སུའོ་ལ་ནི་ལི་སྡོང་འོག་ཏུ་འདས་ཟིན་པའི་ཁྱོ་གའི་བརླ་སྟེང་དུ་ཁེན་ནས་
ངུ་བཞིན་པ་མཐོང་། ཁྱིམ་མི་དག་ལས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་
ཁོ་ནས་ད་གཟོད་དུས་རབས་ཕྱེད་ཀའི་ནང་ཆར་རླུང་བརྒྱུད་མྱོང་བའི་ལུས་པོ་བདེ་ཐང་
ཅན་གྱི་བགྲེས་སོང་མཐོང་བར་མི་ནུས། “ཁྱོད་ཀྱིས་རང་གི་ཕ་རྒན་ལ་ཁམས་བདེ་ཞིག་
འདྲི་རོགས།” ཝུའུ་ཨེར་སུའོ་ལས་ཁོར་དེ་སྐད་བསྙད། ཁོ་ནི་ལི་སྡོང་གི་མདུན་དུ་ཡུད་
ཙམ་ལ་བསྡད་ཀྱང་། སྟོང་འཇགས་ཀྱི་བར་སྟོང་ཆེན་པོ་དེས་སྔར་དང་འདྲ་བར་ཁོའི་བརྩེ་
ཚོར་ལ་ཕོག་སྐུལ་ཅི་ཡང་བྱེད་མ་ནུས་པའི་ཆ་ནི་བསྐྱར་དུ་གོ་སོང་།
“ཁོས་ཅི་ཞིག་བཤད་སོང་།” ཁོས་དེ་ལྟར་དྲིས།
“ཁོ་ཧ་ཅང་སྡུག་གིན་འདུག” ཝུའུ་ཨེར་སུའོ་ལས “རྒྱུ་མཚན་ནི་ཁོས་ཁྱོད་མྱུར་
དུ་འཆི་རྒྱུ་རེད་བསམ་འདུག” ཅེས་ལན་ལྡོན།
“ཁྱོད་ཀྱིས་ཁོར་བཤད་རོགས།” ཧྲང་ཞའོ་དགོད་ཙམ་བྱས་རྗེས “མི་ཞིག་ལ་
མཚོན་ན་འཆི་དགོས་པའི་དུས་སུ་ཤི་ན་མི་འགྲིག དེ་ལས་ལྡོག་སྟེ་འཆི་ཐུབ་པའི་དུས་སུ་
ཤི་ན་འགྲིག” ཅེས་ལབ་སོང་།
འདས་ཟིན་པའི་ཕ་རྒན་གྱི་སྔོན་དཔོག་གིས་ཁོའི་སེམས་ནང་དུ་ཉུང་ཙམ་ལས་
ལྷག་མེད་པའི་ང་རྒྱལ་གྱི་མེ་སོན་དེ་སྦར་བར་བྱས། ཡིན་ནའང་ཁོར་རང་ཉིད་ལ་གློ་བུར་
སྟོབས་ཤུགས་ཡ་མེད་ཅིག་རྒྱས་བྱུང་བའི་འཁྲུལ་བས་བརྟས། རྒྱུ་མཚན་དེའི་དབང་གིས་
ཁོས་ཝུའུ་ཨེར་སུའོ་ལ་མ་བཏང་བར། མོར་རྒྱུ་ཅུ་གང་ལས་བྱས་པའི་ཡུའེ་སེ་མཆོག་གི་
བརྐོས་བརྙན་ནང་དུ་བཅུག་སྣང་བའི་གསེར་སྒོར་ནི་ལྷས་རའི་གནས་གང་དུ་སྦས་ཡོད་
ཚུལ་བཤད་པར་སྐུལ། “ཁྱོད་ཀྱིས་དུས་གཏན་དུ་ཤེས་མི་ཐུབ།” མོས་དེ་ལྟར་ལན་བཏབ་
སོང་། བརྟན་ཞིང་བརླིང་བའི་རྣམ་འགྱུར་དེའི་འབྱུང་ཁུངས་ནི་སྔོན་ཆད་ཀྱི་ཉམས་མྱོང་
ལས་ཐོབ་པའོ། ། “སྔ་བའམ་འཕྱི་བའི་ཉིན་ཞིག་ཏུ།” མོས་ཁ་སྣོན་གྱི་ཚུལ་དུ “གཅེས་
ནོར་འདི་དག་གི་བདག་པོ་མངོན་པར་འགྱུར་ངེས་ཏེ། ཁོ་གཅིག་པུས་ད་གཟོད་བསློག་
ཐུབ་ངེས་ཡིན” ཞེས་གདམས་བྱུང་། ནམ་རྒྱུན་དུ་གཏོང་ཕོད་ཤིན་ཏུ་ཆེ་བའི་མི་དེས་སྡོད་
ཚུགས་མེད་པར་སྒོར་མོ་བསྡུ་མགོ་རྩོམ་དགོས་པའི་རྒྱུ་མཚན་ནི་སུས་ཀྱང་མི་ཤེས། དེ་ནི་
མྱུར་སྐྱོབ་བྱ་བར་མཁོ་བའི་སྒོར་མོའི་གྲངས་ཀ་ཉུང་བའི་སྐོར་དེ་མ་ཡིན་པར། གྲངས་ཀ་
གླེང་བ་ཙམ་གྱིས་ཨའོ་ལེ་ལི་ཡ་ནུའོ་གཉིས་པ་སྨྲ་བ་མེད་པར་བཏང་འགྲོ་བའི་སྒོར་གྲངས་
ཧ་ལས་སྤྱད་ཞིག་གོ །ཁོ་གཞན་སྒོར་ཉུག་སྟེ་རོགས་རམ་དགོས་ཚུལ་གླེང་མ་ཐག སྔོན་
ཆད་ཏང་ཁག་གཅིག་གི་ཡིན་པའི་གྲོགས་པོ་ཚོའང་གཞའ་ཅི་ཐུབ་ཀྱིས་ཁོ་དང་འཕྲད་
པར་མི་བྱེད། ཏག་ཏག་དུས་སྐབས་དེའི་ནང་ཁོས་མི་གཞན་ཚོས “ད་ལྟ་རང་དབང་
ཕྱོགས་ཁག་དང་རྙིང་ཞེན་ཕྱོགས་ཁག་གཉིས་ཀྱི་བར་ཁྱད་ཉག་གཅིག་ནི། རང་དབང་
ཕྱོགས་ཁག་གིས་ཆུ་ཚོད་ལྔ་པའི་སྟེང་གི་མཆོད་འབུལ་སྒྲུབ་པར་བྱེད་ཅིང་། རྙིང་ཞེན་
ཕྱོགས་ཁག་གིས་ཆུ་ཚོད་བརྒྱད་པའི་ཐོག་གི་མཆོད་འབུལ་བགྱི་བ་ཡིན” ཞེས་གླེང་བ་
ཐོས། ཡིན་ནའང་ཁོས་མུ་མཐུད་དུ་རྒྱུན་འཁྱོངས་བྱས་ཤིང་། ཕྱོགས་ཀུན་འདུར་ནས་ཞུ་
བ་བགྱིས་ཐོག རང་གི་དམ་བཅའ་ཡང་ཡལ་བར་དོར་ཏེ་གང་སར་འབྲེལ་བ་བཟུང་ཞིང་།
གབ་སྦས་ཀྱི་ཚུལ་དུ་བརྩོན་པ་བསྐྱེད་མཐར། ཟླ་བ་བརྒྱད་ཀྱི་དུས་ཡུན་ནང་བསགས་པའི་
གྲོན་དངུལ་ནི་ཝུའུ་ཨེར་སུའོ་ལས་བསྐུངས་པའི་གསེར་སྒོར་གྱི་གྲངས་ཀ་ལས་བརྒལ་
ཐུབ་པར་གྱུར། དེར་བརྟེན་ཁོ་ནི་གཞན་དབང་ནད་ཀྱིས་འཆིང་བའི་ཧྲང་ཞའོ་ཧི་ལི་ནེ་ལེ་
ཏུའོ་མར་ཁོ་སིར་མཇལ་བར་ཕྱིན་པ་དང་། ཁོས་རང་ལ་རམ་འདེགས་བགྱིས་ཏེ་ཕྱོགས་
ཡོངས་ནས་དམག་འཁྲུག་སློང་བར་སྐུལ་བ་དེའོ། །
ཧྲང་ཞའོ་ཧི་ལི་ནེ་ལེ་ཏུའོ་མར་ཁོ་སི་ལ་འགུལ་བར་དཀའ་བའི་ནད་བྱུང་སྟེ་རྐུབ་
སྟེགས་སུ་བསྡད་འདུག་ནའང་། དུས་སྐབས་ངེས་ཅན་ཞིག་ནང་སྔོན་ཆད་ཀྱི་འོས་ལངས་
དམག་མི་ཚོའི་ནང་འབྲེལ་བ་བྱེད་ནུས་པའི་མི་སྣ་གཅིག་པུ་ཡིན། དེ་ཡང་ཉི་ལན་ཏེ་
ཡ་དམག་འཁྲུག་གི་གྲོས་ཆོད་འགོད་མཚམས་བཞག་རྗེས་ནས། ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡ་ནི་གསེར་ཉ་ཆུང་ཆུང་བཟོ་བའི་ལག་ཤེས་བཟོ་ཁང་ནང་བསྡད་
ཡོད་ཀྱང་། ཁོས་ནི་དམག་འཁྲུག་ལ་ཕམ་ཁ་བྱུང་ཡང་ད་རུང་རང་ཉིད་ལ་བློ་སེམས་
དཀར་བའི་ཞབས་འབྲང་པ་ཚོར་འབྲེལ་འདྲིས་བྱེད་བཞིན་མཆི། ཁོ་དང་ཁོའི་གྲོགས་
པོ་ཚོས་བརྙས་བཅོས་མྱོང་བའི་ཉིན་རྒྱུན་གྱི་དམག་འཁྲུག་དེ་མཉམ་པོར་རྒྱག་གིན་ཡོད།
དེའི་ནང་རེ་འདོད་དང་རེ་ཞུའི་དོན་གྱིས་ཁེངས་འདུག་སྟེ། “ཁྱེད་སང་ཉིན་བསྐྱར་དུ་
ཡོང་བར་ཞུ” ཞེས་དང་། “ད་ནི་ཧ་ཅང་མགྱོགས” ཞེས་པ། “ང་ཚོས་ཁྱེད་ཀྱི་གནད་
དོན་ལ་གཟབ་ནན་སྒོས་ཞིབ་འཇུག་བྱེད་ཀྱིན་གདའ” ཞེས་པའོ། །ཡོངས་སུ་ཕམ་པའི་
དམག་འཁྲུག་ཅིག་བརྒྱབ་པར། “ཁྱེད་ལ་རྣམ་དག་སེམས་ཀྱིས་བཀུར་བའི་གཡོག་
པོ” ཟེར་མཁན་དག་ལས་ཕམ་ཞིང་། ཁོ་ཚོས་རྒན་སྐྱོང་འཆི་གོད་གྱོང་གསབ་རོགས་
དངུལ་ལ་ཆོག་མཆན་དགོད་འོས་ཀྱང་མཐར་མ་བཀོད། ཟུངས་ཁྲག་མཆོད་པའི་དམག་
འཁྲུག་གཞན་ཞིག་ནི་ལོ་ངོ་ཉི་ཤུའི་རིང་དུ་རྒྱུན་བསྐྱངས་སོང་ནའང་། དེ་ནི་དུས་ཕྱིས་
ཀྱི་ཚད་མེད་ཅིང་། ཉི་མ་རེ་རེར་བཟོད་དཀའ་བའི་དམག་འཁྲུག་འདི་བཞིན་ཁོ་ཚོ་ལ་
གནོད་བསྐྱལ་བ་ཞིག་མི་འདུག ཧྲང་ཞའོ་ཧི་ལི་ནེ་ལེ་ཏུའོ་མར་ཁོ་སི་ནི་སྔོན་ཆད་ལྐོག་
གསོད་རེབ་གསུམ་ལ་གཡོལ་ཞིང་། ཐེངས་ལྔར་རྨས་སྐྱོན་བྱུང་ཡང་ཚེ་སྲོག་མ་ཤོར་བར་
མ་ཟད། དམག་འཁྲུག་བརྒྱ་ཕྲག་ནང་ཞུགས་ཀྱང་སྐྱོན་ཅི་ཡང་མ་བྱུང་ནའང་། ཕམ་ཡུལ་
ངོ་མ་ནི་མཐའ་མེད་པའི་རེ་སྒུག་སྟེ། སྐྱོ་གདུང་གི་དགོང་ཁའི་མཛེས་ལྗོངས་ལ་མགོ་སྒུར་
བས། ད་ནི་གཡར་ནས་སྡོད་ཅིང་འོད་ཟེར་རབ་རིབ་ཙམ་ལས་མི་འདུག་པའི་ཁང་བ་
ཞིག་ཏུ་ཨ་མཱ་ལན་ཏ་དྲན་ཞོར་བསྡད་ཡོད། ཆེས་མཐའ་མར་གང་དུ་འདུག་པ་རྟོགས་པའི་
དམག་མི་རྒན་པ་ཚོ་ཚགས་པར་ངོས་སུ་བཀོད་སྣང་བའི་པར་ལས་མངོན་དུས། གཞན་
བསྟུན་ངང་མགོ་བོ་ཡར་ལ་དགྱེ་སྟེ་མིང་མི་ཐོགས་པའི་སྤྱི་མཐུན་རྒྱལ་ཁབ་ཀྱི་ཙུང་ཐུང་
གི་གམ་དུ་ལངས་འདུག ཕྱི་མ་དེས་ཁོ་ཚོར་རང་གི་མགོ་བརྙན་ཅན་གྱི་རྒྱུ་གསེར་ལས་
བྱས་པའི་སྒྲོག་གུ་རེ་བྱིན་ནས་གྱོན་ཆས་ཀྱི་གོང་བར་འདོགས་སུ་བཅུག་པའི་མཚུངས་སུ།
ད་རུང་ཁོ་ཚོར་སྟེང་དུ་ཁྲག་ཤུལ་བབས་ཤིང་མེ་དུད་ཀྱི་རྗེས་ཤུལ་ཡང་མངའ་བའི་དམག་
དར་རེ་བྱིན་ཡོད་པས། དེ་ནི་དུས་ཕྱིས་སུ་ཤི་བའི་ཚེ་ན་རོ་སྒམ་གྱི་སྟེང་དུ་འགེབ་བྱེད་ལ་
གྲ་སྒྲིག་བྱེད་དུ་བཅུག་པའོ། །མི་སྐོར་ཞིག་ནི་དེ་ལས་ཀྱང་རུས་པ་ཅན་ཏེ། སྤྱི་ཚོགས་མུག་
སེལ་གྱི་གྲིབ་བསིལ་སྣུམ་པོའི་འོག་འཕྲིན་གསར་ལ་དཀའ་སྡུག་ངང་བསྒུགས་ནས་ཡོད་
ཅིང་། ཁོ་ཚོ་ལས་ལ་ཤས་ལྟོགས་སྐོམ་གྱིས་འདས་ཟིན་ལ། སྐོར་ཞིག་སྙིང་ཁོང་དུ་མེ་ལྕེ་
འབར་ཞོར་འཚོ་ནས་བདོག་པ་དང་། ཁ་ཤས་ནི་ཆེས་གཟི་བརྗིད་ལྡན་པའི་མཚན་སྙན་
གྱི་འདམ་སྙིགས་ནང་རྒས་ནས་རུལ་མྱགས་སུ་གྱུར་སོང་། དེ་བས་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡས་ཁོ་གདན་འདྲེན་ཞུས་ནས། ཁྱོད་ཤི་ང་གསོན་གྱི་དམག་འཁྲུག་
ཅིག་བསླངས་པ་བརྒྱུད། ཕྱི་རྒྱལ་ནས་ཡོང་བའི་བཙན་འཛུལ་གྱིས་སྐྱོར་བསླངས་བགྱིས་
པའི་ཁྲེལ་མེད་རུལ་སུངས་ཀྱི་སྲིད་གཞུང་དེ་རྩ་བསློགས་བགྱི་ངེས་ཚུལ་བསྙད་དུས། ཧྲང་
ཞའོ་ཧི་ལི་ནེ་ལེ་ཏུའོ་མར་ཁོ་སི་ནི་གདུང་སེམས་ཀྱི་དབང་གིས་བར་མེད་དུ་འདར་སིག་
བརྒྱབ་བྱུང་།
ས
“འོ། ཨའོ་ལེ་ལི་ཡ་ནུའོ།” ཁོས་དངན་པ་ཞིག་འཐེན་རྗེས “ངས་ཁྱོད་རྒས་སོང་
བ་ཤེས་མོད། འོན་ཏེ་ད་ལྟ་གཞི་ནས་ཤེས་པ་ནི་ཁྱོད་ཉིད་བལྟས་ཡོང་བའི་ཚུགས་ཀ་ལས་
ཀྱང་རྒས་དྲགས་འདུག” ཅེས་ལབ་འོངས།
ཆེས་མཐའ་མའི་སྐྲག་སྣང་ཅན་གྱི་ལོ་འགའི་ནང་དུ། ཝུའུ་ཨེར་སུའོ་ལས་ཧོ་
སའེ་ཨེར་ཁ་ཏིའེ་ཨའོ་ཆོས་རྒྱལ་དུ་སྐྱེད་སྲིང་བྱེད་རྒྱུའི་ཐད་དུ་བསམ་བློ་གཏོང་མ་ནུས།
མིག་རྡེབ་དབང་ཙམ་གྱི་ཡུན་ལ་ཁོས་ནི་རྡོག་ཁྲེས་རུབ་སྡུད་བྱས་ནས་ལྷ་རིག་སློབ་གླིང་
ནང་དུ་འགྲོ་བའི་དུས་སུ་སླེབས་བྱུང་། ཁོའི་སྲིང་མོ་མེ་མེ་ཡང་ཧྥེ་ཨེར་ནན་ཏ་ཡི་གཟབ་
ནན་དང་ཨ་མཱ་ལན་ཏའི་འཁང་རའི་བར་དུ་བཙིར་ནས་ཡོང་བར། དུས་མཉམ་པོར་གཏན་
དུ་ཁེལ་བའི་ལོ་རུ་སླེབས་པར་བརྟེན། དགེ་སྒྲུབ་མས་སྒྲུབ་པའི་སློབ་གྲྭ་རུ་བསྐྱལ་ལ་ཉེ། མོ་
ནི་གནས་དེ་གར་གནའ་བོའི་རྣོ་སྦྲེང་དཀྲོལ་མཁས་སུ་སྐྱེད་སྲིང་བྱེད་དགོས་པ་རེད། ཝུའུ་
ཨེར་སུའོ་ལ་སེམས་ཁོང་སྡུག་གིས་གང་། འདི་འདྲའི་ལེ་ལོ་ཆེ་བའི་དངོས་སྦྱོང་གི་ཆོས་
རྒྱལ་ཞིག་གསོས་པར། མོ་ནི་རང་གི་བྱེད་ཐབས་དེར་ནུས་པ་ཡོད་མེད་ཐད་དོགས་པས་
ཁེངས། འོན་ཀྱང་མོས་རང་ཉིད་ལོ་ན་བགྲེས་པས་གོམ་འགྲོས་དལ་ལ། མཐོང་དངོས་རབ་
རིབ་ཡིན་པའི་བར་བགེགས་བདོག་པ་སོགས་སུ་ཁག་དཀྲི་བྱས་མ་སོང་སྟེ། དེ་ལས་ལྡོག་
པར་མོས་བརྗོད་མི་ཤེས་པའི་དངོས་པོ་ཞིག་ལ་ཉེས་བརྗོད་བྱས་ཤིང་། དུས་རབས་ནི་རིམ་
རྒུད་ལ་ཁག་འཇོག་མཛད། “ད་ལྟའི་འཚོ་བ་ནི་སྔོན་ཆད་ལ་མི་དོའོ། །” མོས་རྒྱུན་དུ་
དེ་ལྟར་སྨྲ་བར་བྱེད་ལ། ཚོར་བའི་ངོས་སུ་ཉིན་རྒྱུན་གྱི་དངོས་ཡོད་ཚོད་འཛིན་མི་ཐིག་
པའི་ཚུལ་འདྲ་བྱུང་། སྔོན་ཆད། མོའི་སེམས་ནང་བྱིས་པ་ཚོ་དུས་ཡུན་རིང་བོ་འགོར་ཡང་
ལག་ཆགས་རྒྱུ་མེད་པ་ལྟར་སྣང་། དེ་ནི་བསམ་ཙམ་བྱས་པས་ཀྱང་རྟོགས་ནུས། བུ་ཆེ་བ་ཧོ་
སའེ་ཨེར་ཁ་ཏིའེ་ཨའོ་དུས་ཡུན་ཅི་འདྲ་ཞིག་འགོར་རྗེས་གཞི་ནས་ཅི་པུའུ་སའེ་པ་དང་
འགྲོགས་ནས་བུད་སོང་ལ། ཡང་དུས་ཡུན་ཅི་འདྲ་ཞིག་འགོར་བའི་རྗེས་སུ་ཁོའི་ལུས་སུ་
སྦྲུལ་ཆེན་གྱི་པགས་ངོས་དང་དབྱེར་མེད་པའི་རི་མོ་བྲིས་ནས་ཕྱིར་སླེབས་པ་དང་། ངག་
སྒོ་རུ་སྐར་རྩིས་པ་ཡི་ལབ་སྟངས་བསླབས་ནས་ཁྱིམ་དུ་འབྱོར། དེ་བཞིན་དུ་ཨ་མཱ་ལན་ཏ་
དང་ཨེར་ཁ་ཏིའེ་ཨའོ་གཉིས་ཀྱིས་དབྱིན་ཏི་ཨན་པའི་སྐད་ཆ་བརྗེད་ནས། ཁ་སི་ཏིའེ་ལི་
ཡའི་སྐད་སྦྱངས་པའི་བར་དུ་ཁྱིམ་ནང་དོན་དག་ཅི་འདྲ་མང་པོ་ཞིག་བྱུང་ཟིན་ཨང་། ཡང་
སྙིང་རྗེ་བར་རུང་བའི་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ཉིད་ལི་སྡོང་གི་འོག་ཏུ་
བསྡད་ནས་ཚ་གདུག་དང་གྲང་ངར་རེས་སུ་འཁོར་བའི་ཉིན་གྲངས་ཅི་འདྲ་མང་པོ་ཞིག་
བརྒྱུད་སོང་ངམ། མོ་ནི་ཁོ་འདས་པའི་ཆར་རེབ་ཐེངས་གང་མང་ཞིག་ལ་ངུས་མྱོང་། དེར་
མཐུད་ནས་བྱུང་བ་ནི་བགྲང་གིས་མི་ལང་བའི་དམག་འཁྲུག་གི་དོན་རྐྱེན་ཏེ། ཁྱིམ་འདི་
སེམས་ཁུར་ལ་མང་དུ་གཏོད་མཁན་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་
དབུགས་རྟ་རྔ་ཙམ་ཞིག་འབྱིན་ཞོར་ཁྱིམ་ནང་བསྐྱལ་ནས་ཡོང་བ་མ་ཡིན་ནམ། དེའི་དུས་
ཁོ་ད་རུང་ལོ་ལྔ་བཅུར་བུད་མེད། སྔོན་ཆད། མོས་ནི་ཉིན་གང་བོར་ཀ་རའི་སྲོག་ཆགས་
ཆུང་བ་ལས་པར་བྱས་ཀྱང་ད་རུང་བྱིས་པ་ཚོར་ལྟ་སྐྱོང་བྱེད་པའི་དུས་ཚོད་འདུག རྒྱུན་
དུ་ཁོ་ཚོའི་མིག་མཐའི་དཀར་ཆ་ལ་ལྟ་ཞིབ་བགྱིས་ཏེ་དན་ཁྲ་སྣུམ་བསྐུ་དགོས་མིན་ཐད་
བརྟག་པར་བྱེད། ཡིན་ནའང་ད་ལྟའི་དུས་སུ་མོར་ལས་རྒྱུ་ཅི་ཡང་མེད། ཧོ་སའེ་ཨེར་ཁ་
ཏིའེ་ཨའོ་ཁུར་ཏེ་ཞོགས་པ་ནས་དགོང་མོའི་བར་ཕྱོགས་སྐྱོད་བགྱིས་འགྲོ། དུས་མཚུངས་
སུ་འདི་ལྟའི་འགྲོས་མྱུར་བའི་ལོ་ཟླའི་འགྲུལ་བཞུད་ཀྱིས་མོས་སྒྲུབ་པའི་ལས་ཀ་མཐའ་དག་
ནི་བར་སྐབས་ཤིག་ལ་སླེབས་རྗེས་དེའི་མུར་བསྐྱུར་ངེས་པ་ཡིན། དོན་དངོས་སུ་ཝུའུ་ཨེར་
སུའོ་ལས་རང་ཉིད་དགུང་གྲངས་ག་ཚོད་དུ་བུད་པའང་བརྗེད་ངས་རྐུན་པོས་ཁྱེར་ཚར་
ཡང་ད་རུང་མོ་ལོ་ལོན་ཟིན་ཚུལ་ཁས་འཆེས་པར་མི་བྱེད། མོས་ནི་ཕྱོགས་སོ་སོའི་དོན་
དག་ལ་གེགས་ཐེབས་ཀྱིན་འདུག་ཀྱང་། ད་རུང་དོན་དག་ཀུན་པོའི་ནང་ལག་པ་བསྲིང་
བར་དགའ་བས། ཕྱི་ནས་ཡོང་བའི་མི་ཚོ་ཡང་མོས་མཚམས་མེད་པར་འདྲི་བའི་དོན་ལ་
སུན་སྣང་སྐྱེས་སོང་། མོས་ཁོ་ཚོར་དམག་འཁྲུག་གི་དུས་རབས་ནང་རྒྱུ་ཅུ་གང་ལས་བྱས་
པའི་ཡུའེ་སེ་མཆོག་གི་བརྐོས་བརྙན་ཞིག་བཅོལ་བའི་སྐོར་འདྲི་བ་དང་། ཡང་དེ་ཆར་ལྡན་
དུས་ཡལ་རྗེས་ཁྱེར་སོང་ན་འགྲིག་ཅེས་ཀྱང་ལབ་འགྲོ། མི་སུས་ཀྱང་མོའི་མིག་ཤེས་ཀྱི་
ནུས་པ་ཉམས་མགོ་བརྩམས་པའི་དུས་ནི་གསལ་བོ་ཞིག་ཤེས་མི་སྲིད། ཆེས་མཐའ་མའི་
ལོ་འགའི་ནང་མོ་ནི་མལ་ཁྲིའི་སྟེང་ཉལ་ནས་ལང་མ་ཐུབ། ཡིན་ནའང་དེ་ནི་རྒ་བའི་ཁུར་
གྱིས་མནན་འབྲས་སུ་རློམ་པ་ལས། མི་སུས་ཀྱང་མོའི་མིག་ཟུང་ཞར་བའི་ཆར་སྣང་འཇོག་
བྱས་མི་འདུག མོས་ནི་ཧོ་སའེ་ཨེར་ཁ་ཏིའེ་ཨའོ་མ་སྐྱེས་པའི་སྔོན་ནས་འགྱུར་བ་ཆེན་པོ་
དེ་ཚོར་བྱུང་། ཐོག་མའི་དུས་ནང་མོར་མཚོན་ན་དེ་ནི་གནས་སྐབས་སུ་མིག་དབང་ཅུང་
ཉམས་པར་རློམ་པ་ཡིན་པས། ཁ་རོག་གེར་རྐང་ཞག་གི་མངར་ལྡེ་གསོལ་བའི་མཚུངས་སུ་
མིག་ནང་ལ་སྦྲང་རྩིའང་བསྐུ་ཅི་ཐུབ་བགྱིས། འོན་ཏེ་ཡུན་རིང་མ་འགོར་བར་མོས་རང་
ཉིད་རིམ་ཅན་དུ་མུན་ནག་གི་འདམ་ནང་བྱིང་ངེས་ཚུལ་འགོག་མི་ནུས་པ་གསལ་བོར་
རྟོགས། མོར་ཆ་བཞག་ན་གློག་ཞུ་ཟེར་བའི་གསར་གཏོད་དེར་གོ་དོན་གསལ་བོ་ཞིག་ཡེ་
ནས་ཆགས་མ་ནུས། རྒྱུ་མཚན་ནི་རེབ་དང་པོའི་གློག་ཞུའི་ཤེལ་ཏོག་སྤྲད་རྗེས་ཀྱང་མོས་
འོད་དེ་རབ་རིབ་ཙམ་ལས་མཐོང་བར་མ་གྱུར་པས་སོ། །མོས་ཚུལ་དེ་མི་སུ་དང་སུ་ལའང་
བཤད་མ་མྱོང་། རྒྱུ་མཚན་ནི་དེ་འདྲ་བགྱིས་ཚེ་རང་གིས་རང་ཉིད་ནི་བེད་སྤྱོད་མེད་མཁན་
ཞིག་ཏུ་གྱུར་ཟིན་པ་ཀུན་པོའི་སྔུན་ནས་ཁས་བླངས་པ་དང་ཅིས་མི་འདྲ། དེར་བརྟེན་
མོས་ཚང་མར་ཤེས་སུ་མ་བཅུག་པར་དངོས་པོ་ཡོད་ཚད་ཀྱི་འཇོག་གནས་དང་མི་རྣམས་
ཀྱི་སྐད་སྒྲ་སོགས་ཡིད་ལ་འཛིན་ཅི་ཐུབ་བྱས་པར་མ་ཟད། མུ་མཐུད་ནས་ཡིད་འཛིན་ལ་
སྐྱབས་བཅོལ་ཅི་ཐུབ་སྒོས་ལིང་ཏོག་བྱུང་རྗེས་སུ་མཐོང་མི་ཐུབ་པའི་དངོས་པོ་མཐའ་དག་
ལ “ཞིབ་ལྟ” མཛད། དུས་ཕྱིས་སུ་མོས་ནི་བསམ་ཡུལ་ལས་འདས་པའི་ངང་དུ་དྲི་མ་
ཡིས་རོགས་འདེགས་མང་པོ་ཐུབ་པའི་ཆ་དེ་ཚོར་བར་གྱུར། མུན་ནག་ཁྲོད་དུ་ཚུལ་དེས་
དངོས་པོ་ཡི་རྐྱ་བཀར་བ་ནི་བོངས་ཚད་དང་ཁ་དོག་ལས་ཀྱང་ཕན་འབྲས་ཆེ་བར་བརྟེན།
མོ་ལ་མཚོན་ན་གཞི་ནས་ཕམ་གྱུར་ངོ་ཚ་དེ་གཞོགས་སུ་གཡུགས་ནུས་པ་བྱུང་། མུན་ནག་
པའི་ཁང་བའི་ནང་དུ། མོས་ཁབ་མིག་ནང་སྐུད་པ་དྲངས་ཏེ་འཚེམ་བཟོ་བགྱི་ཐུབ་པའི་
མཚུངས་སུ། འོ་མ་ནམ་དུས་ཁོལ་ངེས་པའང་གསལ་བོར་རྟོགས་འགྲོ། མོས་དངོས་པོ་ཡོད་
ཚད་གནས་གང་དུ་བཞག་འདུག་པ་གསལ་ཐག་ཆོད་པོར་ཤེས་པས། ལན་རེར་རང་གིས་
རང་ཉིད་ཞར་ཟིན་པའི་ཆའང་བརྗེད་པར་ངེས། ཐེངས་ཤིག་ལ། ཧྥེ་ཨེར་ནན་ཏས་གཉེན་
སྒྲིག་མཛུབ་དཀྲིས་གར་བཞག་མ་ཤེས་པས་ཁྱིམ་ནང་ཧྲིལ་པོ་གློངས་ཚར་བར། ཆེས་མཐའ་
མའི་དུས་ནང་ཝུའུ་ཨེར་སུའོ་ལ་ཡིས་བྱིས་པ་ཚོའི་ཁང་བའི་ནང་གི་གྱང་སྒྲོམ་དུ་དངོས་པོ་
རྩ་ཆེན་དེ་རྙེད་སོང་། ཚུལ་དེ་འགྲེལ་སླ་སྟེ། མི་གཞན་པ་ཚོས་སེམས་གཡེང་ཞོར་ཕྱོགས་
ཀུན་འགྲོ་བའི་ཚེ་ན། ཝུའུ་ཨེར་སུའོ་ལ་ཡིས་འཕྲོས་སུ་ལྷག་པའི་དབང་ཤེས་བཞི་པོ་སྤྱད་
ནས་དེ་ཚོར་མཉམ་འཇོག་བྱེད་བཞིན་ཏེ། ཁོ་ཚོས་སེམས་ཆུང་མ་བྱས་པར་དེ་རང་ལ་
ཐོགས་ནས་བསློགས་འགྲོ་བར་སྐྲག་པ་ཡིན། དུས་ཡུན་ངེས་ཅན་ཞིག་འགོར་རྗེས་སུ། མོས་
ཁྱིམ་ནང་གི་མི་སོ་སོ་ཉི་མ་རེ་རེར་ཤེས་མེད་ཚོར་མེད་ངང་ལམ་ཐིག་གཅིག་ལ་འགྲོ་བ་
དང་། རིགས་གཅིག་པའི་ལས་ཀ་སྒྲུབ་པ་ལས་གཞན། དུས་གཅིག་པའི་ནང་སྐད་ཆ་རིགས་
འདྲ་འཆད་བཞིན་པ་སོགས་ཀྱང་ཚོར། དེ་ཡང་ཁོ་ཚོ་འགྱུར་མེད་ཀྱི་རྒྱུན་སྲོལ་འདི་ལས་
བརྒལ་པའི་དུས་སྐབས་ནང་། ད་གཟོད་དངོས་པོ་བོར་བའི་ཉེན་ཁ་དག་ལ་འཕྲད་ཀྱིན་
ཡོད། དེར་བརྟེན་ཝུའུ་ཨེར་སུའོ་ལ་ཡིས་ཧྥེ་ཨེར་ནན་ཏས་མཛུབ་དཀྲིས་བོར་ནས་དངན་
པ་འཐེན་པའི་སྒྲ་གོ་བས། ལམ་སང་མོས་ཉིན་དེར་ནམ་རྒྱུན་དང་མི་འདྲ་བའི་ལས་ཀ་ཞིག་
སྒྲུབ་པ་ནི་བྱིས་པ་ཚོའི་ཉལ་གོས་སོགས་སྐེམ་པ་རང་ཡིན་ཚུལ་ཚོར། རྒྱུ་མཚན་ཕུ་འདེད་
བྱས་ན་སྔ་དགོང་མོར་མེ་མེ་ཡིས་ཁང་བའི་ནང་ལྗི་བ་ཞིག་མཐོང་སོང་བས་རེད། དེའི་དུས་
བྱིས་པ་ཚོས་ཀྱང་མོར་ལས་ཀ་ལས་རོགས་བྱས་ཙ་ན། ཝུའུ་ཨེར་སུའོ་ལ་ཡི་དྲན་ངོས་སུ་
ཤར་ཡོང་བ་ནི། ཧྥེ་ཨེར་ནན་ཏས་མཛུབ་དཀྲིས་དེ་ཁོ་ཚོ་མི་རྩེབས་པའི་གནས་གྱང་སྒྲོམ་
གྱི་སྟེང་དུ་བཞག་ཟིན་སྙམ་པ་དེ་ཡིན། འོན་ཀྱང་ཧྥེ་ཨེར་ནན་ཏས་མོ་ནམ་རྒྱུན་འགྲོ་སའི་
ལམ་ཐིག་ནང་བཙལ་སོང་བ་དང་། ད་རུང་བོར་དངོས་འཚོལ་བར་རྒྱུན་ལོབས་ཀྱི་གོམས་
སྲོལ་གྱིས་གེགས་བྱེད་ངེས་པའི་ཆ་སོགས་མ་རྟོགས་པར་བརྟེན། ཇི་ལྟར་བཙལ་ཀྱང་མ་
རྙེད་པའོ། །
ཝུའུ་ཨེར་སུའོ་ལ་ཡིས་ཁྱིམ་ནང་གི་འགྱུར་བ་ཕྲ་མོ་ཇི་སྙེད་ཀྱི་རྗེས་སྙེག་ཅི་ཐུབ་
མཛད། ལྷག་པར་ཧོ་སའེ་ཨེར་ཁ་ཏིའེ་ཨའོ་སྙོར་སྐྱོང་གི་ལས་ཀྱིས་མོར་རོགས་ཆེན་པོ་བྱས་
སོང་། མོས་ཨ་མཱ་ལན་ཏས་ཉལ་ཁང་ནང་གི་སློབ་མ་དམ་པའི་སྐུ་བརྙན་ལ་གྱོན་ཆས་བརྗེ་
བའི་ཆར་མཉམ་འཇོག་བགྱིས་ཟིན་པས། བྱིས་པར་ཁ་དོག་བསླབ་པའི་བརྟུལ་ཞུགས་དང་
དུ་བླངས་བྱུང་།
“ཤོག” མོས་ཁོར “ང་ལ་ཤོད་ཅིག ལྷའི་ཕོ་ཉ་ཧྲེན་ལ་ཧྥེར་གྱིས་གོན་པའི་གྱོན་
ཆས་ཀྱི་ཁ་དོག་ནི་ཅི་འདྲ་ཡིན” ཞེས་དྲིས།
འདི་ལྟར་བྱིས་པས་མོར་མིག་ཟུང་གིས་རིག་མི་ཐུབ་པའི་ཆ་འཕྲིན་མང་པོ་མཁོ་སྤྲོད་
བྱས་སོང་། ཁོ་ཕ་ཡུལ་དང་བྲལ་ནས་ལྷ་རིག་སློབ་གླིང་ནང་དུ་མ་ཕྱིན་པའི་སྔོན་ནས། མོས་ནི་
སློབ་མ་དམ་པའི་གྱོན་ཆས་ཀྱི་རྒྱུ་སྤུས་ལ་བརྟེན་ཏེ་མདོག་མི་གཅིག་པའི་ཁ་དོག་ངོས་འཛིན་
ཐུབ་པ་བྱུང་། ཡིན་ནའང་མཚམས་ལན་རེར་བློ་ཡུལ་ལས་འདས་པའི་དོན་ལ་འཕྲད་པའང་
ཡོད་དེ། ཉིན་ཞིག་གི་ཕྱི་དྲོར། ཨ་མཱ་ལན་ཏས་སྟོན་ཁའི་མངར་འབྲས་མེ་ཏོག་མང་བའི་
ཁྱམས་རིང་ནང་མེ་ཏོག་འདྲུབ་དུས། ཝུའུ་ཨེར་སུའོ་ལ་ནི་མོའི་ལུས་སུ་ཐོགས་པར་མངོན།
“དཀོན་མཆོག་ལགས།” ཨ་མཱ་ལན་ཏས་འཁང་རའི་ཚུལ་དུ “ཁྱེད་ལམ་ནང་འགྲོ་
དུས་ལྟ་ཡག་བྱོས་ཤིག” ཅེས་བརྗོད་འོངས།
“འདི་ཁྱོད་མ་འགྲིག་པ་རེད།” ཝུའུ་ཨེར་སུའོ་ལ་ཡིས “ཁྱོད་ཙོག་མི་འོས་པའི་
གནས་སུ་ཙོག་པས་ཡིན” ཞེས་སྨྲས་སོང་།
མོའི་སེམས་སུ་རང་ཉིད་འགྲིག་བསྡད་ཡོད་སྙམ། འོན་ཀྱང་ཉིན་དེ་ནས་བཟུང་མོའི་
འདུ་ཤེས་སུ་མི་སུས་ཀྱང་གསར་ཚོར་མ་བྱུང་བའི་དོན་དག་ཅིག་སྟེ། ལོ་གཅིག་གི་ནང་དུ་
ཉི་མ་ཡི་བཞུད་ལམ་ལ་བར་མ་ཆད་པར་འགྱུར་བ་ཕྲ་རབ་འབྱུང་གིན་ཡོད་ཅིང་། ཁྱམས་
རིང་ནང་སྡོད་མཁན་གྱི་མི་ཚོ་ཡང་ཤེས་ལ་མ་ཤེས་པའི་བར་དུ་ཕར་ནུར་བཞིན་པ་བཅས་
སོ། །དུས་དེ་ནས་བཟུང་། ཝུའུ་ཨེར་སུའོ་ལས་ཉི་མ་ཡིད་ལ་བཟུང་བ་ཙམ་གྱིས། ནོར་
འཛོལ་མེད་པར་ཨ་མཱ་ལན་ཏ་སྡོད་སའི་གནས་དག་ཚོད་དཔག་བྱེད་ཐུབ། ད་ལྟ་མོའི་ལག་
ཟུང་སྔར་ལས་འདར་ཞིང་རྐང་བ་གཉིས་སྔར་ལས་ཇེ་ལྕི་རུ་སོང་ཡོད་ནའང་། མོའི་སྐེམ་
ཞིང་ཆུང་བའི་ལུས་གཟུགས་ནི་སྔར་ལས་ལྡེམ་མྱུར་ཅན་དུ་གྱུར་པར། དུས་སྐབས་གཅིག་
ནང་ས་གནས་མང་པོ་རུ་མངོན་པ་བྱུང་། མོ་ནི་ཕལ་ཆེར་སྔོན་དུས་ཁྱིམ་ནང་ཧྲིལ་པོར་ལྟ་
སྐྱོང་བྱེད་པའི་སྐབས་ལྟར་བྲེལ་ཟིང་གིས་ཁེངས། དེ་ལྟར་རྒ་བའི་ཁུར་གྱིས་མནན་ནས་
དབུགས་ཀྱང་རྔུབ་ཁག་པའི་ཁེར་རྐྱང་ཁྲོད་དུ། མོར་ཆ་བཞག་ན་ཐུན་མིན་གྱི་ལྟ་ཞིབ་
ནུས་པ་ཞིག་རྒྱས་མགོ་བརྩམས། ཁྱིམ་ནང་གི་ཆེས་མཉམ་མི་འཇོག་པའི་དོན་དག་ཆུང་
བ་ཀུན་པོ་རེག་ཚོར་ཐུབ་པའི་དུས་མཚུངས་སུ། ཡང་ཐེངས་དང་པོར་སྔོན་ཆད་བྲེལ་བའི་
དབང་གིས་མཉམ་མ་བཞག་པའི་བདེན་དངོས་དག་ཀྱང་གསལ་ཐག་ཆོད་པོར་མཐོང་
བར་གྱུར། ཧོ་སའེ་ཨེར་ཁ་ཏིའེ་ཨའོ་གསོ་སྐྱོང་བྱས་ནས་ལྷ་རིག་སློབ་གླིང་དུ་འགྲོ་བར་སྟ་
གོན་བགྱི་བའི་དུས་སྐབས་དེར། མོས་ཞིབ་ཕྲའི་ངང་མ་ཁུང་ཏོ་གསར་གཏོད་རྗེས་ཀྱི་ཁྱིམ་
ནང་གི་དོན་དག་ཆེ་མ་ཆུང་གསུམ་ལ་ཕྱིར་དྲན་མཛད་པར། གཞི་ནས་བུ་དང་ཚ་བོ་ཚོར་
བཟུང་བའི་དེ་སྔོན་གྱི་ལྟ་ཚུལ་ཡོངས་སུ་བརྗེས། མོའི་འདུ་ཤེས་སུ་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡ་ནི་རང་གི་སེམས་ནང་དྲན་པ་དེ་འདྲ་ཞིག་མིན་ཏེ། དམག་འཁྲུག་
གི་མནར་གཅོད་ལ་བརྟེན་ནས་ཁྱིམ་མིའི་བར་གྱི་མཛའ་བརྩེ་ཡལ་ཟིན་ཅིང་། དོན་དངོས་
སུ་ཁོ་ནི་མི་སུ་ལའང་དགའ་མྱོང་མེད། དེའི་ནང་ཆུང་མ་ལེ་མེ་ཏའེ་སི་ལས་གཞན། མཚན་
ཞག་གཅིག་རིང་ཉལ་རྗེས་སུ་ཁོའི་འཚོ་བའི་ནང་ཡལ་ཚར་བའི་བགྲང་ལས་འདས་པའི་
བུད་མེད་དག་སྟེ། ཁོའི་བུ་རྣམས་ནི་དེ་བས་ཀྱང་གླེང་དགོས་དོན་མི་འདུག མོས་ཚོད་
དཔག་བྱས་པ་ལྟར་ན། ཁོས་ནི་མི་མཐའ་དག་གིས་དྲན་པ་ནང་བཞིན་ཕུགས་བསམ་ཞིག་
གི་ཆེད་དུ་དམག་འཁྲུག་དེ་བསླངས་པ་མིན་ལ། ཡང་མི་ཡོད་ཚད་ཀྱིས་བསམ་པ་ལྟར་དུ་
ཐང་ཆད་དྲགས་པས་འཐོབ་ལ་ཉེ་བའི་མིག་སྔུན་གྱི་རྒྱལ་ཁ་དོར་བའང་མིན། དོན་དངོས་
སུ་ཁོའི་རྒྱལ་ཁ་དང་ཕམ་ཁའི་རྒྱུ་རྐྱེན་ནི་གཅིག་ལས་འདེད་རྒྱུ་མེད་ཅིང་། དེ་ནི་ནག་ཉེས་
ལྡན་པའི་རང་ཆེ་ཡིན་ནོ། །མོས་ཆེས་མཐའ་མར་བཞག་པའི་སྡོམ་ཚིག་ནི། རང་གིས་ཅི་
ཡོད་ཕུལ་ནས་ཚེ་སྲོག་སྦྱིན་པའི་བུ་འདི་ནི། མ་གཞི་བརྩེ་སེམས་བསྟན་མེད་ཀྱི་མི་ཞིག་
ཡིན་པ་དེ་རེད། ཁོ་ད་རུང་རང་གི་ཕོ་བའི་ནང་ཡོད་དུས་ཏེ། ཉིན་ཞིག་གི་དགོང་མོར་མོས་
ཁོ་ངུ་བཞིན་པ་ཐོས། གསལ་ཞིང་ངོས་འཛིན་སླ་བའི་ངུ་སྐད་ཀྱིས་གམ་དུ་ཉལ་འདུག་
པའི་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ཡང་གཉིད་ལས་བསླངས། ཁོ་ནི་སྤྲོ་བས་
ཁེངས་པས་བུ་དེར་ཁོག་ནང་གཏམ་བརྗོད་སྤེལ་བའི་ནུས་པ་ལྡན་ཚུལ་ངོས་བཏགས་
གནང་། མི་གཞན་དག་གིས་ཁོ་ནི་ལུང་བསྟན་པ་ཞིག་ཏུ་འགྱུར་ངེས་ཞེས་ཀྱང་ཚོད་དཔོག་
མཛད་མྱོང་། དེའི་ཐད་དུ་མོར་མཚོན་ན་ལུས་ཧྲིལ་པོ་འདར་སིག་བརྒྱབ་མྱོང་། རྒྱུ་མཚན་
ནི་ཟབ་ལྗིད་ཀྱིས་ཁྱོགས་པའི་ངུ་སྒྲ་དེ་ནི་འཇིགས་སུ་རུང་བའི་ཕག་གི་རྔ་མ་ཅན་སྐྱེས་
པའི་ཆེས་ཐོག་མའི་རྟགས་མཚན་ཡིན་པར་ཡིད་ཆེས་པའི་རྐྱེན་གྱིས་ཡིན། དེ་བས་མོས་
དཀོན་མཆོག་ལ་རེ་ཞུ་བགྱིས་ནས་ཁོ་ཕོ་བའི་ནང་གྲོངས་པར་རེ། དེ་ལྟ་ནའང་རྒས་དུས་ཀྱི་
ལྟ་ཞིབ་ནུས་པས་མོར་ཤེས་སུ་བཅུག་པ་སྟེ། ཚུལ་དེ་ནི་མོས་རེབ་མང་པོར་གཞན་ཚོར་གླེང་
མྱོང་། དོན་དེ་གསལ་འགྲེལ་བྱས་ན་བུ་ཕྲུག་ཨ་མའི་ཕོ་བའི་ནང་ངུ་བ་ནི་ཁོག་ནང་གཏམ་
བརྗོད་སྤེལ་བ་དང་ལུང་བསྟན་གསུང་བའི་ནུས་པ་ཡི་རྟགས་མཚན་གང་ཡང་མིན་པར།
ཡིན་ངོ་མ་ནི་བརྩེ་བའི་ནུས་པ་དབེན་པའི་བརྡ་རྟགས་གསལ་བོ་རང་ཡིན། དེ་བས་བུ་ཡི་
ལུས་སྟེང་གི་འོད་གོར་ཡལ་རྗེས། དེ་ལས་ལྡོག་པར་མོའི་སེམས་ནང་ཁོར་ཐོབ་འོས་པའི་
གདུང་སེམས་ཡོད་ཚད་རླབས་ཕྲེང་འཕྱོ་འཕྱོ་བྱེད། ཨ་མཱ་ལན་ཏར་ཆ་བཞག་ཀྱང་། བྱིས་པ་
དེའི་རྡོ་ལྟར་མཁྲེགས་པའི་སེམས་པ་ཡིས་མོར་འཇིགས་སྐྲག་བར་མེད་བསླངས། མོའི་རུས་
རྐང་ལ་ཟུག་འགྱུར་གྱི་སྐྱོ་གདུང་གིས་མོར་ཡང་སྐྱོ་གདུང་ཚད་མེད་བཟོས། ཡིན་ནའང་ད་
ལྟའི་དུས་འདིར་མོས་གཞི་ནས་ཤེས་ཚོར་བྱུང་བ་ནི། ཨ་མཱ་ལན་ཏུ་ཉིད་ལ་མཚོན་ན་དངོས་
ཡོད་འཇིག་རྟེན་དུ་ད་སྔ་བྱོན་མ་མྱོང་བའི་ཆེས་གཤིས་འཇམ་གྱི་བུད་མེད་ཡིན་ནོ། །མོས་
ནི་ཡིད་ཕངས་པའི་སེམས་ཁམས་ལ་བརྟེན་ནས་དོན་དེ་གསལ་རྟོགས་བྱུང་། ཨ་མཱ་ལན་ཏ་
ཡིས་ཕི་ཨའེ་ཐེ་ལུའོ.ཁོ་ལིའེ་སི་ཕིར་དྲང་བདེན་མ་ཡིན་པའི་མནར་གཅོད་བཏང་བའང་།
མི་ཚང་མས་དྲན་པ་ནང་བཞིན་འཁོན་ལན་སློག་པའི་སེམས་ཁམས་དེ་མིན་ལ། ཡང་ཧྲང་
ཞའོ་ཧི་ལི་ནེ་ལེ་ཏུའོ་མར་ཁོ་སིར་ཉིན་མཚན་གུང་སྦྲེལ་གྱིས་ན་རག་ཆེན་པོས་བསྒུག་ཏུ་
བཅུག་པའང་། མི་མཐའ་དག་གིས་བསམ་པ་ལྟར་དུ་སྐྱོ་གདུང་གི་དུག་ཆུ་སྐོལ་བ་ཡང་མ་
ཡིན་ནོ། །དོན་དངོས་སུ། སྦྱོར་བ་རིགས་འདི་གཉིས་ཀའང་མཐའ་མེད་ཀྱི་བརྩེ་སྟོན་དང་
རྒྱལ་ཐབས་བྲལ་བའི་སྐྲག་སྣང་གི་བར་གྱི་སྲོག་ལ་གཏུགས་པའི་འགལ་འཐབ་ཀྱི་ཁོངས་
སུ་གཏོགས་པར་བརྟེན། ཆེས་མཐའ་མར་རྒྱལ་ཟིན་པ་ནི་ཨ་མཱ་ལན་ཏའི་རྒྱུ་མཚན་བསྙད་
རྒྱུ་མེད་པའི་དངངས་སྐྲག་སྟེ། དངངས་སྐྲག་གི་གདོང་གཏོད་སའང་ཕར་དེད་ན་མོ་རང་གི་
མནར་གཅོད་ཚད་མེད་ཐེབས་པའི་སེམས་པའོ། །ཡང་གཅིག་བཤད་ན་བར་སྐབས་དེ་ཏག་
ཏག་ལ། ཝུའུ་ཨེར་སུའོ་ལ་ཡིས་ལི་པེ་ཁའི་མིང་ནས་འབོད་མགོ་བརྩམས་སོང་། འཕྱི་བར་
འོངས་པའི་འགྱོད་གདུང་དང་གློ་རྡེག་ཏུ་སླེབས་པའི་གུས་སེམས་ཀྱིས་སྔོན་ཆད་ཀྱི་ཉེ་བརྩེ་
བསྐུལ་ཙ་ན། མོའི་སེམས་ནང་གསལ་བ་ནི་ལི་པེ་ཁ་གཅིག་པུ་ཡིན། རང་གི་འོ་མ་ཡེ་ནས་
མ་འཐུངས་པར་མ་ཟད། ཐང་གི་ས་རྡོག་དང་རྩིག་ངོས་ཀྱི་རྡོ་ཐལ་ཟས་སུ་བསྟེན་པའི་ལི་པེ་
ཁ། ད་རུང་ཁྲག་རྩའི་ནང་རྒྱུ་བ་ནི་རང་གི་ཟུངས་ཁྲག་མིན་པར་མི་ཆ་མེད་ཀྱི་ཟུངས་ཁྲག་
རྒྱུས་མེད་དེ། ཁོ་ཚོའི་རུས་དུམ་ནི་ད་ལྟའང་དུར་སའི་ནང་ཀུ་ཀུ་གྲག་བཞིན་པ་སྟེ། ཡིད་
འཕྱོ་བའི་སེམས་གཤིས་དང་མེ་ལྟར་འབར་བའི་འདོད་ཆགས་བདོག་པའི་ལི་པེ་ཁ་ཡིན་པ་
དང་། མོར་ཆ་བཞག་ན་ད་གཟོད་འཇིགས་པ་མེད་པའི་སྤོབས་སེམས་ལྡན་ལ། ཚུལ་དེ་ནི་
ཝུའུ་ཨེར་སུའོ་ལས་རང་གི་ཕྱི་རབས་པར་ཡོད་རྒྱུ་ན་ཞེས་རེ་བའི་མི་གཤིས་རྣལ་མའོ། །
“ལི་པེ་ཁ།” མོས་དེ་སྐད་སྨྲ་ཞོར་ལག་པས་རྩིག་ངོས་སུ་རེག་རེག་བྱེད་བཞིན “ང་
ཚོས་ཁྱོད་ལ་དྲང་བདེན་སྐྱོང་མ་ནུས” ཞེས་ལབ།
ཁྱིམ་མི་ཚོས་མོའི་ཚོར་བ་རྣལ་འབབ་ཀྱི་ཆ་དེ་ཡལ་འདུག་སྙམ། དེ་ཡང་མོ་ལམ་དུ་
འགྲོ་དུས་ལྷའི་ཕོ་ཉ་ཁྲང་ཅ་པའེ་ལིའེ་ནང་བཞིན་ལག་གཡས་པ་མཐོན་པོར་འགྱོག་སྐབས།
མི་རྣམས་ཀྱིས་ཚོད་དཔག་དེ་ཁས་ལེན་པར་བྱེད། འོན་ཀྱང་ཧྥེ་ཨེར་ནན་ཏས་མོའི་རྒྱུན
ལྡན་མ་ཡིན་པའི་གྲིབ་གཟུགས་ནང་ཅི་ཡང་མཐོང་ནུས་ཀྱི་འོད་གསལ་བོ་སྦས་འདུག་པ་
ཚོར་ཟིན་ཏེ། རྒྱུ་མཚན་ནི་མོས་འདང་ཞིབ་མོ་རྒྱག་མི་དགོས་པར་ཁྱིམ་ནང་གི་སྔ་ལོའི་
འགྲོ་སྒོ་མཐའ་དག་འཆད་ནུས། ཨ་མཱ་ལན་ཏས་དེ་ལྟར་འདོད་ཡོད། ཉིན་ཞིག མོའི་ཨ་
མས་ཐབ་ཚང་དུ་ཁུ་དྭངས་ཟངས་པ་གང་དཀྲུག་དཀྲུག་བྱེད་བཞིན་པར། མི་ཞིག་རང་གི་
ཉེ་གམ་དུ་ཡོད་ཚུལ་རྟོགས་ཀྱིན་མེད། དེས་གློ་བུར་ཆེས་ཐོག་མའི་དུས་ནང་སྐོར་དང་པོའི་
ཅི་པུའུ་སའེ་པའི་ས་རུ་ཉོས་ཡོང་བའི་མ་རྨོས་ལོ་ཏོག་རྡར་ཆས་ནི། སྔོན་ཆད་ཧོ་སའེ་ཨེར་
ཁ་ཏའེ་ཨའོ་ཐེངས་རེ་དྲུག་ལ་འཛམ་གླིང་དུ་ཉུག་པའི་སྔོན་ནས་བོར་ཟིན་ནའང་། དོན་ངོ་
མར་ད་རུང་པི་ལར་ཐེར་ནེ་ལ་ཚང་དུ་ཡོད་པའི་སྐོར་ལབ་བྱུང་། རྒན་མོ་དེ་ཡང་ལོ་བརྒྱར་
ཉེ་ནའང་། ལུས་པོ་སྔར་ལྟར་བདེ་ཞིང་ཐང་བས་སྟོབས་ཀྱི་ན་དར་ནས་འདུག ཡིན་ཡང་
རྒྱགས་པོ་ཆགས་དྲགས་པས་དངོས་གནས་བྱིས་པར་སྐྲག་སློང་སྤྱད་འདྲར་ཆགས་ཟིན་
པས་ན། ཚུལ་དེ་ནི་སྔོན་ཆད་མོའི་དགོད་སྒྲ་ཡིས་ཕུག་རོན་གྱི་ཁྱུ་ཚོགས་དཀྲོགས་ནུས་པ་
དང་ཡང་དག་མཚུངས། མོ་ནི་ཝུའུ་ཨེར་སུའོ་ལ་ཡི་ནུས་རྩལ་དེར་ཅུང་ཙམ་ཡང་མཚར་
གྱིན་མེད། རྒྱུ་མཚན་དྲངས་ན་མོས་རང་གི་ཉམས་མྱོང་ལ་གཞི་བཅོལ་ཚེ་གསལ་བོ་ཤེས་
འགྲོ་སྟེ། བགྲེས་སོང་རྣམས་ཀྱི་ཚོད་དཔག་ནི་ཤོན་པད་ཀྱིས་མོ་འདེབས་པ་ལས་ཀྱང་ཐིག་
པོ་ཡིན་པས་སོ། །
རེད་དེ། ཝུའུ་ཨེར་སུའོ་ལས་ཤེས་རྟོགས་བྱུང་བ་ནི། མོར་ཧོ་སའེ་ཨེར་ཁ་ཏིའེ་ཨའོ་
ཡི་ཕུགས་འདུན་བརྟན་བརླིང་དུ་གཏོང་བར་འདང་ངེས་ཀྱི་དུས་ཚོད་མེད་པས། དེ་མ་
ཉིད་དུ་བློ་ཕམ་ནས་རྨོངས་འཐོམ་གྱི་འདམ་ནང་བྱིང་སོང་། ཡང་མོས་ཚོད་ལྟའི་ཚུལ་དུ་
མིག་ཟུང་གིས་མ་གཞིར་ཐད་ཚོར་ལ་བརྟེན་ནས་གསལ་བོར་མཐོང་འགྱུར་གྱི་དངོས་པོར་
བལྟས་པར་ཡང་ཡང་ནོར་འཛོལ་འབྱུང་མགོ་བརྩམས། ཉིན་ཞིག་གི་ཞོགས་པར། མོས་
ཚོན་དམ་བེ་གང་ནི་ཆུ་དྲི་ཞིམ་རེད་སྙམ་སྟེ་བྱིས་པའི་མགོ་ཐོག་ཏུ་བླུགས། དེར་མ་ཟད་
མོས་བསམ་གཟས་ནས་ཕྱོགས་ཀུན་ཏུ་ཐེ་གཏོགས་བགྱིས་པས་གནོད་སྐྱོན་མང་པོ་བཟོས་
བྱུང་བར། རང་གི་སེམས་ཁམས་སྡུག་པོར་བཏང་ཞིང་ལུས་སེམས་བདེ་རུ་འཇུག་མ་ཐུབ་
པ་ན། བློ་གཅིག་སེམས་གཅིག་གིས་དཔེར་ན་སྡོམ་དྲས་རང་ཉིད་འཆིང་འདྲའི་མུན་ནག་
ལས་ཐར་འདོད་སྐྱེས། དེའི་དུས་མོས་རང་ཉིད་ཀྱི་གླེན་རྟགས་ནི་རྒས་པ་དང་མུན་ནག་གི་
ཆེས་ཐོག་མའི་རྒྱལ་ཁ་རུ་མི་བལྟ་བར། དེ་ལས་ལྡོག་སྟེ་ལོ་ཟླས་འཆུགས་སུ་བཅུག་ཟིན་
བསམས་བྱུང་། མོས་སྔོན་གྱི་དུས་སྐབས་དྲན་འོངས། དཀོན་མཆོག་གིས་ལོ་ཟླ་བསྟུངས་
པར་བགྱིས་པ་ནི་ཐུར་ཁེ་པ་ཡི་ཚོང་པས་རས་ཁྲ་བོ་འཇལ་བའི་དུས་ན་རིང་ཐུང་ཐད་ཚད་
མི་ལོང་བ་བཅོས་འདྲ་མིན་ཏེ། སྐབས་དེའི་དུས་ནི་ད་ལྟའི་ཚུལ་འདི་འདྲ་ཞིག་ག་ལ་ཡིན།
ད་ལྟ་བྱིས་པ་ཚོ་ལག་ཆགས་ཚུལ་མགྱོགས་པར་མ་ཟད། མིའི་བརྩེ་སེམས་ཀྱང་འགྱུར་ནས་
ཤུལ་ཙམ་ཡང་མི་འདུག མཛེས་མ་ལེ་མེ་ཏའེ་སིར་ཆ་བཞག་ན་ལུས་པོས་རྣམ་ཤེས་སྐྱོར་
ནས་མཁའ་རུ་གཤེགས་ཟིན་ལ། སྤྲོ་པོ་མེད་པའི་ཧྥེ་ཨེར་ནན་ཏ་ཉིད་ཁང་བའི་གྲུ་ག་རུ་
ཕར་འགྲོ་ཚུར་འོང་སྒོས། ཁུར་ཟིན་པའི་རས་གདན་དག་གི་སྟེང་དུ་ཁྲོས་འཁྲུགས་རྔམས།
གཞན་དུ་ཨའོ་ལེ་ལི་ཡ་ནུའོ་རྣམས་དུར་སའི་ནང་རུས་པ་མ་འཁྱགས་གོང་། ཨའོ་ལེ་ལི་
ཡ་ནུའོ་གཉིས་པས་ཁྱིམ་ནང་གི་གློག་ཞུ་བཀར་ཏེ། ཆང་འཐུང་སྐོར་ཞིག་དེ་གར་བསྡུས་
ནས་ལག་སྦྲེང་རོལ་ཆ་དཀྲོལ་བའི་མཚུངས་སུ། ལུས་ཧྲིལ་པོ་ཨ་རག་ཞང་ཕིན་གྱིས་བངས་
ཚར་ཏེ། ཕར་བལྟས་ན་ལྔ་ལམ་དུ་བཏང་བ་ནི་ཡེ་ཤུའི་རྗེས་འཇུག་པ་མིན་པར་ཁྱི་འགའ་
ཡིན་པ་ལྟར་དུ་སྣང་ལ། ཡང་བགྲང་གིས་མི་ལང་བའི་ལས་སྦྱོར་དང་བགྲང་ལས་འདས་
པའི་ཀ་རས་བཟོས་པའི་རི་དྭགས་ཆུང་བ་དག་གིས་བརྗེས་ཡོང་བའི་སྨྱོན་པའི་དུད་ཚང་
འདི་ནི། གད་སྙིགས་འཕོ་ས་ཞིག་གི་སར་ངེས་པར་ལྟུང་ངེས་ཚུལ་དང་ཧ་ཅང་འདྲ། མོས་
དོན་དེ་དག་ལ་འདང་རྒྱག་བཞིན་པའི་སྐབས་སུ། ཁྱིམ་མི་ཚོས་ཧོ་སའེ་ཨེར་ཁ་ཏིའེ་ཨའོ་
ལ་རྡོག་ཁྲེས་གྲ་སྒྲིག་བྱེད་ཀྱིན་གདའ། ཝུའུ་ཨེར་སུའོ་ལས་རང་ཉིད་རང་འདོད་ངང་
དུར་སའི་ནང་ཉལ་ཏེ་མི་གཞན་པར་རང་ལུས་སྦ་རུ་གཞུག་མིན་དྲིས་སོང་བ་དང་། ཡང་
འཛེམ་དོགས་གང་ཡང་མེད་པའི་སྒོ་ནས་དཀོན་མཆོག་ལ་མི་སེམས་ལྕགས་ལྟར་འཁྱག་
པར་བརྟེན། འདི་འདྲའི་སྐྱོ་གདུང་མང་པོ་ཞིག་གི་མནར་གཅོད་བཟོད་ནུས་མིན་སྐོར་
ཡང་དོགས་འདྲི་མཛད། མོས་ཡང་དང་བསྐྱར་དུ་དྲིས་པས་སྔར་ལས་འཇིགས་ཤིང་འཐོམ་
པར་མ་ཟད། ཚོར་བའི་གཞི་རུ་འགོག་ཐབས་བྲལ་བའི་འདོད་པ་དྲག་པོ་ཞིག་ནི་སྙིང་
ཁོང་ནས་ཕྱིར་བརྡོལ་བར། ཕྱི་ཡོང་མི་ཚོ་དང་མཚུངས་པར་དྲག་དམོད་བྱ་སྙམ་སྐྱེས་ལ།
ཡང་རང་ཉིད་ཀྱིས་ཆེས་མཐའ་མར་ཡུད་ཙམ་རིང་ཅི་འདོད་ལྟར་བྱེད་བསམས་
སོང་། དུས་དེ་ནི་མོས་ཡུན་རིང་རེ་བ་བགྱིས་ཤིང་ཡང་དང་འོར་གྱིས་ཕྱི་སྣུར་བྱས་པའི་
དུས་སྐབས་ཀྱང་ཡིན། དུས་སྐབས་འདིའི་ནང་མོས་ཕྱིར་ཡོང་གནོན་ཤུགས་ལ་གུ་ཡངས་
གཏོང་མི་འདོད་པས། དྲག་དམོད་ལན་གཅིག་བྱ་སྙམ་པ་སྟེ། དུས་རབས་ཧྲིལ་པོ་གཅིག་
གི་ནང་སྒོར་འཕུད་མ་ནུས་པར་སེམས་གཏིང་དུ་མནན་པའི་ཚིག་ཙོག་པོ་ཡོད་ཚད་ནི།
རེབ་ཐེངས་གཅིག་གིས་ཕྱིར་འཕོ་ལ་རངས་པར་གྱུར།
“ཨ་མའི་རོ།” མོས་དེ་ལྟར་བསྒྲགས་སོང་།
ཨ་མཱ་ལན་ཏས་གྱོན་ཆས་དག་སྒམ་ནང་འཇོག་བཞིན་པར། སེམས་སུ་མོར་སྡིག་པ་རྭ་
ཙ་ཡིས་གཙགས་ཟིན་པར་འདོད།
“གང་དུ་ཡོད་དམ།” མོས་དོགས་ཚོར་ངང་དྲིས་འོངས།
“ཅི་ཞིག"
“འབུ།” ཨ་མཱ་ལན་ཏས་དེ་ལྟར་འགྲེལ་བཤད་བྱས།
ཝུའུ་ཨེར་སུའོ་ལ་ཡིས་མཛུབ་མོ་ཞིག་བསྒྲེངས་ཏེ་རང་གི་སྙིང་ཁ་བསྟན།
“འདི་རུ་འདུག” མོས་དེ་སྐད་ལན་ལྡོན།
གཟའ་ཕུར་བུ་ཡི་ཕྱི་དྲོའི་ཆུ་ཚོད་གཉིས་པའི་སྟེང་། ཧོ་སའེ་ཨེར་ཁ་ཏིའེ་ཨའོ་ཁྱིམ་
དང་བྲལ་ནས་ལྷ་རིག་སློབ་གླིང་དུ་ཆས། ཝུའུ་ཨེར་སུའོ་ལ་ཡིས་དུས་གཏན་དུ་རྟོག་འཕྲོའི་
ཀློང་གི་ཁོ་གྱེས་ཁའི་ཚུགས་ཀ་རང་ཡིད་ལ་འཛིན་པར་ནུས། དེ་ནི་གྲུང་ཤ་མི་དོད་ཅིང་
ཡང་རྣམ་འགྱུར་གཟབ་ནན་ཅན་ཏེ། མོས་བསླབ་བྱ་གནང་བ་ནང་བཞིན་མིག་ཆུ་ཐིགས་
པ་གཅིག་ཀྱང་ཕྱིར་མ་གཏོར། ལུས་སུ་ཟངས་ཀྱི་སྒྲོག་གུ་སྤྲས་སྣང་བའི་ལྗང་མདོག་གི་
ཚུལ་ལྡན་གྱོན་ཆས་གོན་ཡོད་ལ། སྐེ་རུ་སྲ་གཟུགས་སུ་བཏང་ཟིན་པའི་གོང་དཀྲིས་བརྒྱབ་
འདུག་པར། དབུགས་ཀྱང་འབྱིན་རྔུབ་དཀའ་བའི་ཚུལ་དུ་བདོག གསོལ་ཁང་ནང་ཧྲིལ་
པོར་མོས་བུ་ཆུང་དེའི་འགྲོ་སྡོད་ཤེས་རྟོགས་སླ་ཆེད་མགོ་རུ་ཆུ་དྲི་ཞིམ་མང་པོ་གཏོར་བའི་དྲི་
མས་ཁེངས་ནས་ཡོད། བསམ་གཟས་ནས་བཀོད་སྒྲིག་བགྱིས་པའི་ཟས་སྟོན་སྟེང་། ཁྱིམ་མི་
ཀུན་པོས་སྤྲོ་དགའ་ཡི་རྣམ་འགྱུར་ཕྱུང་ཅི་ཐུབ་སྒོས་སེམས་ནང་གི་མི་བདེ་བའི་ཆ་དེ་སྦ་ཅི
ཐུབ་མཛད་ཐོག ཚད་འདས་ཀྱི་སྤྲོ་སེམས་ལ་བརྟེན་ནས་ཨན་ཏུང་ཉི་ཨའོ་དབྱི་ཧྲ་པེར་གྱི་
ལེགས་བཤད་ལ་ལན་ཁ་བྱིན། ཉིན་དེར་ངོས་ཀུན་གོས་སྤུ་རིས་མས་བཏུམས་ཤིང་གྲུ་ཟུར་
བཞི་པོ་དངུལ་གྱིས་ཤན་པའི་སྒམ་དེ་ཕྱིར་འདྲེན་པའི་ཚེ་ན། དེ་ནི་ཁྱིམ་ནས་རོ་སྒམ་ཞིག་
སྒོར་སྐྱེལ་བ་དང་ཕྱོགས་ཀུན་ནས་འདྲ་བར་གྱུར། གཞིས་ལས་གྱེས་བྲལ་གྱི་མཛད་སྒོ་དེར་
མི་ཞུགས་མཁན་གཅིག་པུ་ནི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་རང་ཡིན་ནོ། །
“ད་ནི་ཉོག་དྲ་ཆེ་བའི་དོན་ཡོད་ཚད་ཚང་ཟིན།” ཁོས་ཁྲོ་བའི་ངང་དུ “ཆོས་རྒྱལ་
ཞིག” ཅེས་སྨྲས་སོང་།
ཟླ་བ་གསུམ་གྱི་རྗེས་སུ། ཨའོ་ལེ་ལི་ཡ་ནུའོ་གཉིས་པ་དང་ཧྥེ་ཨེར་ནན་ཏས་མེ་མེ་
སློབ་གྲྭ་རུ་བསྐྱལ་ཟིན་ལ། ཕྱིར་ལྡོག་དུས་གནའ་བོའི་རྒྱུད་དཀྲོལ་རྣོ་སྦྲེང་ཞིག་ཁྱེར་ཡོང་
སྟེ་སྔར་གྱི་རང་འགུལ་རྣོ་སྦྲེང་གི་ཚབ་བྱས། ཏག་ཏག་སྐབས་དེ་ནས་བཟུང་ཨ་མཱ་ལན་ཏས་
རང་གི་འདས་གོས་བསླས་མགོ་བརྩམས། བར་དེར་ངང་ལག་གིས་བསྐྱེད་པའི་ཚ་འུར་གྱི་
མགོ་ཡོངས་སུ་མནན་ཚར་འདུག མ་ཁུང་ཏོ་ཡི་ས་འཛིན་མཁན་གྱི་མགོ་མ་དག་ད་ནི་
ཕྱི་ཡོང་མི་ཡིས་བཙིར་ནས་གྲོང་མཐར་དེད་ཟིན་པས། སྔོན་དུས་ཀྱི་འཚོ་ཐབས་ནི་ཐབས་
ཆག་སྒོས་སྲུང་འཛིན་བྱེད་བཞིན་ནའང་། ཁོ་ཚོར་མཚོན་ན་སེམས་གཏིང་ནས་ལས་
བཟང་པོར་དགའ་སྟོན་ཞུས་སྣང་སྟེ། ཚུལ་དེ་ནི་མཚོ་ཆུ་འཕྱུར་ནས་ཡོད་ཚད་བསྣུབས་
རྗེས་ཤུལ་དུ་ད་རུང་འཚོ་ཐུབ་ནུས་པ་དང་ཀུན་ནས་མཚུངས། ཁྱིམ་ནང་དུ་སྔར་བཞིན་
འགྲུལ་པ་ཚོར་སྣེ་ལེན་བགྱིས་ཏེ་དགུང་ཚིགས་གསོལ་དུ་འཇུག་བཞིན་མཆི། དེ་ལྟར་ལོ་
མང་པོར་བསྒུགས་ནས་ངང་ལག་ཀུང་སི་ཕྱིར་བསྣུར་རྗེས་སུ། སྔོན་ཆད་ཀྱི་འཚོ་བ་གཞི་
ནས་བསྐྱར་གསོ་ཐུབ་པར་གྱུར། ཡིན་ཡང་མགྲོན་རྩིས་ཆེ་བའི་སྲོལ་རྒྱུན་ལ་རྩ་བ་ནས་
འགྱུར་ལྡོག་བྱུང་ཟིན་ཏེ། རྒྱུ་མཚན་བཀྲལ་ན་ད་ལྟ་ཧྥེ་ཨེར་ནན་ཏས་བཀའ་བཀོད་གནང་
བཞིན་པས་རེད། ཝུའུ་ཨེར་སུའོ་ལ་ནི་མུན་ནག་གི་ཀློང་དུ་བརྗེད་ཟིན་པ་དང་། ཨ་མཱ་ལན་
ཏས་རང་གི་འདས་གོས་ཁོ་ན་འདྲུབ་པར་བྱེད་པས། སྔོན་ཆད་ཀྱི་དངོས་སྦྱོང་རྒྱལ་མོ་ཡིས་
གཞི་ནས་མགྲོན་པོ་བདམས་གསེས་ཀྱི་དབང་ཆ་ཡོངས་སུ་བཟུང་ཚར་བ་ལ། ཕ་མའི་དྲུང་
ནས་བརྒྱུད་ཡོང་བའི་སྒྲིག་སྲོལ་དམ་པོ་དེ་ཁོ་ཚོའི་སྟེང་ལ་བཀོལ་མགོ་བརྩམས། འདི་
འདྲའི་ཕྱི་ཡོང་མི་ཞིག་གིས་ལས་སླ་མོར་ཐོབ་པའི་རྒྱུ་ནོར་འཛད་སྤྱོད་གང་འདོད་བྱས་
ཏེ། ཕྱོགས་ཀུན་དཀྲུགས་ནས་གང་འདོད་བགྱིད་པའི་གྲོང་རྡལ་དེར། མོས་གཟབ་ནན་གྱི་
སྦྱོར་བ་དྲག་པོས་ཁྱིམ་ནང་ནི་གནའ་དུས་ཀྱི་གོམས་སྲོལ་སྟུག་པོ་ཡིས་ཁེངས་པའི་རྫོང་རུ་
ཞིག་ཏུ་ཆགས། མོར་མཚོན་ནས་བཤད་ན། ངང་ལག་ཀུང་སི་དང་འབྲེལ་བ་མེད་པའི་མི་
ནི་ངེས་དོན་གྱི་ངོ་སོ་ཡོད་པའི་མི་སྟེ། ཚུལ་དེར་གྲོས་བྱེད་རྒྱུ་མེད། དེ་ཡང་ཨ་ཞང་ཆུང་བ་
ཧོ་སའེ་ཨེར་ཁ་ཏིའེ་ཨའོ་གཉིས་པ་ཡང་མོའི་སྣང་ཆུང་བྱས་འོག་གི་ཅང་མེད་དངོས་པོར་
གྱུར་སོང་། རྒྱུ་མཚན་བརྗོད་ན་ཁོས་ནི་ཐེངས་དང་པོའི་རླབས་རྒྱུན་དྲག་པོའི་ཁྲོད། རང་
གི་ཕུལ་དུ་བྱུང་བའི་འཐབ་རྒོད་བྱ་ཕོ་ཡོད་ཚད་ཕྱིར་བཙོངས་ནས། ངང་ལག་ཀུང་སིའི་
གཞིས་ཀ་ཡི་ལྟ་རྟོག་མི་སྣའི་འགན་ཕྲག་ཏུ་བླངས་པས་རེད།
“གལ་སྲིད་ཁོར་ཕྱི་མི་ཡི་སྲིན་ཐོར་སྐྱེས་ཡོད་པ་ཡིན་ན།” ཧྥེ་ཨེར་ནན་ཏུས “ཁྱིམ་
འདི་གར་ཡོང་རྒྱུའི་འདོད་བློ་མི་བཅང་རོགས” ཟེར།
ཁྱིམ་ནང་ཚད་བཀག་བགྱིས་པ་འདི་ལྟར་དམ་པས། ལྟོས་བཅས་སུ་ཨའོ་ལེ་ལི་ཡ་ནུའོ་
གཉིས་པ་ཡིས་ཕེ་ཐེ་ལ“ཁོ་ཐེ་སི་ཡི་གམ་དུ་བདེ་ཞིང་སྐྱིད་ཚུལ་དངོས་མྱོང་བྱས་སོང་། ཆེས་
ཐོག་མར་ཁོས་ཆུང་མ་ཡི་གནོན་ཤུགས་ཇེ་ཡང་དུ་གཏོང་བར་ཁ་གཡར་ནས་ཟས་སྟོན་
གཞན་ཞིག་ཏུ་སྣུར་བ་དང་། ཕྱིས་སུ་ཡང་ཁོས་སྒོ་ཟོག་གི་སྐྱེ་ནུས་མར་ཆག་པར་ཁག་བཞག་
སྟེ་ཟོག་ཁང་དང་རྟ་ར་སོགས་ཀྱང་བསྣུར་ནས་བུད་སོང་ལ། ཆེས་མཐའ་མར་འགྲོགས་བཟང་
ཚང་དུ་བསིལ་བའི་ཚུལ་བརྗོད་འཕྲལ། ཚོང་དོན་གཉེར་སའི་གཞུང་སྒྲུབ་ཁང་ཡང་ཕར་
བསྣུར། ཧྥེ་ཨེར་ནན་ཏས་ཁྱོ་ག་འཇིག་རྟེན་དཀར་ངོགས་འདིར་འཚོ་ཡང་རང་ཉིད་ཡུགས་
སར་གྱུར་པ་ཚོར་དུས་ཕྱིར་འགུགས་པའི་གོ་སྐབས་ཤོར་ཟིན་པ་རྟོགས། ཨའོ་ལེ་ལི་ཡ་ནུའོ་
གཉིས་པས་ད་ནི་ཁྱིམ་ནང་ཟས་ཟ་བཞིན་མེད་དེ། ད་ལྟ་ད་དུང་ཡང་ཆུང་མར་འགྲོགས་ནས་
མཚན་བསྐྱལ་འགྲོ་ནའང་། ཕྱི་ཚུལ་དུ་རྒྱུན་སྐྱོང་བཞིན་པའི་རྫུན་རྣམ་དེ་དག་གིས་མི་སུ་
དང་སུ་ཡིན་ཡང་མགོ་གཡོག་པར་མི་ནུས། ཉིན་ཞིག་གི་མཚན་མོར། ཁོས་ནི་མཉམ་འཇོག་
མ་བྱས་པས་ཕེ་ཐེ་ལ་ཁོ་ཐེ་སིའི་མལ་ཁྲིའི་སྟེང་ཞག་མ་གཅིག་ལ་ལུས་སོང་། བློ་ཡུལ་ལས་
འགོངས་པ་ནི། ཧྥེ་ཨེར་ནན་ཏས་སྡིགས་མོ་ཙམ་ཡང་མི་བྱེད་ཅིང་འཁང་ར་གང་ཡང་མི་
སྒྲོག་པར། ཕྱི་ཉིན་དེར་ཁོའི་སྒམ་གཉིས་ལོངས་པའི་གྱོན་ཆས་དག་འགྲོགས་བཟང་ཚང་ལ་
བསྐྱལ་ནས་བུད་ཡོང་། མོས་བསམ་བཞིན་དུ་དུས་ནི་ཉིན་དཀར་བདམས་པ་དང་། ཡང་མི་
དེ་ཚོར་སྒམ་འཁུར་སྐབས་སྲང་ཆེན་གྱི་དཀྱིལ་ནས་འགྲོ་བར་བསྐུལ་ཏེ་ཚང་མར་རིག་ཏུ་
འཇུག་འདོད་བྱུང་། དེ་ལྟ་བས་ན་ལམ་ལོག་ཏུ་འཕྱན་པའི་ཁྱོ་ག་ནི་ངོ་ཚ་དྲགས་ནས་མགོ་བོ་
སྒུར་སྒུར་ངང་དྲང་ལམ་དུ་ཡོང་ངེས་འདོད། ཡིན་ཡང་སྤོབས་སེམས་ཀྱིས་ཁྱོགས་པའི་སྦྱོར་
བ་དེས་བསྐྱར་དུ་ཧྥེ་ཨེར་ནན་ཏར་ཆ་བཞག་ན་རང་གི་ཁྱོ་གར་རྩ་བ་ནས་རྒྱུས་ལོན་བྱུང་མེད་
པ་བདེན་དཔང་བགྱིས་པར་མ་ཟད། མོའི་ཕ་མ་དག་སྡོད་ས་དང་གཏན་ནས་མི་འདྲ་བའི་
སྡོད་ཁུལ་དེར་ཡང་ཆ་རྒྱུས་ཅུང་ཙམ་ཡང་ལོན་མི་འདུག་ཚུལ་ཤེས་སུ་བཅུག རྒྱུ་མཚན་
བཀྲལ་ན་གྱོན་ཆས་བཅུག་སྣང་བའི་སྒམ་མཐོང་མཁན་གྱི་མི་མཐའ་དག་གི་སེམས་སུ། འདི་
ནི་ཀུན་པོས་རྟོགས་ཚར་བའི་ལོ་རྒྱུས་དུམ་ཚན་ཞིག་གི་འབྱུང་ངེས་ཀྱི་མཇུག་འབྲས་ཡིན་
ལགས་པར་བརྟེན། ཨའོ་ལེ་ལི་ཡ་ནུའོ་གཉིས་པས་བསྟུད་མར་ཉིན་གསུམ་རིང་ཟས་སྟོན་
བསྒྲིགས་ནས་རང་ཉིད་ལ་རང་དབང་ཐོབ་པའི་ཆར་དགའ་སྟོན་རྟེན་འབྲེལ་ཞུས། ཁོའི་
ཆུང་མར་མཚོན་ན་ཁངས་ཐོག་བད་བརྒྱབ་འདྲ་བྱུང་བ་ནི། མོའི་ལུས་སུ་མདོག་དམན་ཞིང་
འདབས་ཀ་རྐང་ཚིགས་བར་ཞོམ་པའི་ལྭ་རིང་དང་རུལ་དྲིས་ཁྱབ་པའི་དམ་པ་ཡི་བརྙན་རིས་
མང་པོ་གསོལ་འདུག་ནའང་། དུས་དང་མི་འཚམ་པའི་དྲེགས་ཉམས་ལས་ལོ་ན་ཚོད་དེ་འདྲ་
མི་མཐོ་ཡང་རྒས་ཉམས་དོད་ལ། ཡང་འགྲོགས་བཟང་དེར་ཆ་བཞག་ན་ལུས་སུ་མཛེས་སྡུག་
ལྡན་པའི་དར་སྐུད་ངོ་མའི་ལྭ་རིང་གོན་ཐོག མིག་ཟུང་དུ་བརྩེ་མདངས་རྙིང་བ་ཕྱིར་འབར་
བར་སྟག་རིས་མངོན་འདྲའི་འོད་ཀྱིས་ཁེངས་པས། ལང་ཚོའི་གཟི་འོད་གཞོན་དུས་ལྟར་
མཆེད་མགོ་བརྩམས། ཨའོ་ལེ་ལི་ཡ་ནུའོ་གཉིས་པ་ཡང་མོར་ཆུང་དུས་དང་འདྲ་བའི་འདོད་
བློ་བསྐྱུར་དུ་མེ་བཞིན་འབར་བ་བྱུང་། དེའི་དུས་ཕེ་ཐེ་ལ“ཁོ་ཐེ་སི་ཡིས་ཁོ་ནི་ཁོའི་མཚེ་མར་
འཛོལ་བའི་སྒོ་ནས་ངོས་བཟུང་སྟེ་དགའ་བ་དང་དུངས་པ་མཚོན་གྱིན་ཡོད། དུས་མཚུངས་
སུ་ཁོ་གཉིས་ཉལ་བའི་ཚེ་ན། དཀོན་མཆོག་གིས་ཐུགས་རྗེ་གཟིགས་ནས་རང་ཉིད་ལ་འདི་
འདྲའི་སྐྱེས་པ་ཞིག་བསྩལ་བའི་ཆར་ཡིད་ཆེས་བརྙེས་ཤིང་། གཉིས་སྦྱོར་གྱི་ལས་སྤེལ་དུས་
རིགས་མི་འདྲ་བའི་མི་གཉིས་དང་མཚུངས་པར་སྙམ། བསྐྱར་དུ་ཐོབ་པའི་རྩེ་འདོད་དགའ་
བའི་མེ་ལྕེ་དྲག་ཏུ་འབར་ཤུགས་ལས། ཁོ་གཉིས་ཀྱིས་ཟ་མ་ཟ་སྙམ་པའི་ཚེ་ནའང་། མིག་འོད་
ཀྱི་ཉིང་མཚམས་སྦྱར་འབྲས་སུ། ངག་ལས་དུངས་ཚིག་དམ་དུམ་ཤོར་འཕྲལ་ལམ་སང་ཟ་
མའི་ངོས་བཀབ་ཅིང་། ལྟོགས་སྐོམ་སྲོན་ཞོར་ཉལ་ཁང་དུ་ཕྱིན་ནས་འདོད་པའི་ལས་ལ་ཅི་
དགར་རོལ་བར་བྱེད། ཨའོ་ལེ་ལི་ཡ་ནུའོ་གཉིས་པ་གསང་བའི་ངང་དུ་ཧྥ་རན་སེའི་མཛེས་
མའི་གམ་དུ་ལན་འགར་ཕྱིན་པ་ལས་བློ་སྐྱེད་བྱུང་བ་ལྟར། ཁོས་ཕེ་ཐེ་ལ“ཁོ་ཐེ་སིར་ཆོས་
དཔོན་གཙོ་བོ་ཡི་རྣམ་པ་མངོན་པར་བྱེད་པའི་མལ་ཁྲི་ཡག་པོ་ཞིག་ཉོས་ཐོག སྒེའུ་ཁུང་
ཁར་རྒྱུ་ནི་གོས་སྤུ་རིས་མ་ལས་བྱས་པའི་སྒེའུ་ཡོལ་བཀལ་བ་དང་། གནམ་གཅལ་དང་རྩིག་
ངོས་སུ་ད་རུང་ཆུ་ཤེལ་གྱི་ཤེལ་ངོས་ཀྱིས་བརྒྱན་པར་མཛད། ཁོར་མཚོན་ན་བར་སྐབས་དེ་
དང་འདྲ་བའི་ཟས་སྟོན་དང་འཛད་སྤྱོད་བྱས་མྱོང་མེད་དེ། ཉིན་རེའི་ཆུ་ཚོད་བཅུ་གཅིག་
པར་སླེབས་ངེས་ཀྱི་མེ་འཁོར་དེས་ཨ་རག་ཞང་ཕིན་དང་པའེ་ལན་ཏིའེ་སྒམ་རེ་རེ་བྱས་ནས་
དྲུད་ཡོང་བ་ལ། མེ་འཁོར་ས་ཚིགས་ནས་རང་ཁྱིམ་དུ་ལྡོག་པའི་ལམ་ཧྲིལ་པོར། ཁོས་ནི་ཁུང་
པི་ཨན་པའི་བྲོ་འཆམ་དུས་སྤྲོ་སེམས་མཐོན་པོས་བྲོ་འཆམ་རོགས་གདན་འདྲེན་ཞུ་བ་ནང་
བཞིན། ལམ་དུ་འཕྲད་པའི་མི་མཐའ་དག་ཟས་སྟོན་དུ་གདན་ཞུ་བྱས་འགྲོ། དེའི་ནང་རང་
སའི་མི་དང་ཕྱི་ཡོང་མི། ངོ་ཤེས་པ་དང་ཅང་མ་འགོར་བར་ཤེས་འགྱུར་གྱི་མི་སྟེ། ཡོད་ཚད་པོ་
གདན་འདྲེན་ཞུ་བའི་གྲལ་དུ་ཚུད་ངེས་ཡིན། ཕྱི་སྐད་མ་གཏོགས་མི་ཤེས་པའི་སྐུ་ཞབས་པུའུ་
ལང་ལྟ་བུ་ནི། ཁོག་མི་ལོན་པའི་མི་ཡིན་ཡང་། ཨའོ་ལེ་ལི་ཡ་ནུའོ་གཉིས་པས་ཕྱག་རྒྱ་དང་
རྣམ་འགྱུར་ཅི་རིགས་བསྟན་ནས་ཁྱིམ་ནང་ཁྲིད་ཡོང་ངེས། རེབ་ཐེངས་རེ་རེར་ཕེ་ཐེ་ལ.ཁོ་ཐེ་
སི་ཚང་དུ་བཟི་ནས་འདམ་ལྟར་གྱུར་པ་དང་། ཡང་ལག་སྦྲེང་རོལ་ཆའི་སྒྲ་དབྱངས་ཁྲོད་མགོ་
རྔ་འཆོལ་བའི་ངང་ཏེ་ཁོ་ས་སི་ཡི་དམངས་གླུ་ལེན་སྐབས་གང་ཡིན་ནའང་། ཕྱི་རྗེས་སུ་དུས་
ཀུན་འབྲང་འགྱུར་གྱི་འཇར་མན་པའི་ཁྱི་རྒན་དེས་ཀྱང་སྒྲ་དབྱངས་དང་བསྡོངས་ནས་བྲོ་
འཆམ་ངེས་སོ། །
“ལམ་ཕྱེས་ཤིག བ་མོ་རྣམས།” ཨའོ་ལེ་ལི་ཡ་ནུའོ་གཉིས་པས་རྩེད་མོའི་རླབས་
ཕྲེང་མཁའ་རུ་ལུད་པའི་དུས་ནང་སྐད་ཆེན་པོས “ལམ་ཕྱེས་ཤིག མི་ཚེ་ནི་ཆེས་ཐུང་བ་
ཡིན” ཞེས་ལབ་འགྲོ།
ཁོའི་ཟོ་མདངས་དུས་སྐབས་དེའི་ནང་ལྟ་བུ་ཞིག་གཏན་ནས་བཟང་མ་མྱོང་ལ། ཁོ་རང་
ངོས་སུ་བར་སྐབས་དེ་འདྲ་བ་ཞིག་ཀུན་གྱིས་དགའ་དད་བྱུང་མ་མྱོང་བར་མ་ཟད། ཁོའི་སྒོ་
ཟོག་དག་གིས་ཀྱང་དུས་སྐབས་དེའི་ནང་ལྟ་བུར་སྨྱོན་པའི་བརྟུལ་ཞུགས་བླངས་ནས་སྐྱེ་
རྒྱུན་བསྐྱངས་མྱོང་མེད། ཕག་དང་བ་ལང་། བྱ་སོགས་བགྲང་ལས་འདས་པ་ཞིག་ནི་བར་
མཚམས་ཆད་རྒྱུ་མེད་པའི་སྟོན་མོའི་ཁྲོད་བཤས་པར་བརྟེན། ལྷས་རའི་ནང་གི་ས་དག་ཟུངས་
ཁྲག་གིས་སིམ་འཛུལ་བཏང་ནས་དམར་ནག་མཆིན་པའི་མདོག་ཏུ་བསྒྱུར་འདུག གནས་
དེ་ནི་དུས་གཏན་གྱི་གད་སྙིགས་ར་བར་གྱུར། རུས་པ་དང་ནང་ཁྲོལ་གྱིས་ཕྱོགས་ཀུན་ཁྱབ་
ཅིང་། ཟས་ལྷག་འཐུང་འཕྲོ་ནི་རི་ལྟར་སྤུངས་ཙ་ན། མི་རྣམས་ཀྱིས་འགད་རྫས་གད་ནས་
བྱ་རྒོད་ལ་སྐྲག་སློང་བཞིན་ཏེ། དེ་ལྟ་མིན་ཚེ་བྱ་ཆེན་དག་གིས་མགྲོན་པོ་ཡི་མིག་འབྲུ་བར་
ལ་ཐང་མི་འདུག ཨའོ་ལེ་ལི་ཡ་ནུའོ་གཉིས་པ་ཉིད་རྒྱགས་དྲགས་པས་སྐྲངས་ནས་ཡོད་པ་
དང་མཚུངས་ལ། བཞིན་རས་ནི་དམར་བའི་ནང་ལ་སྨུག་མདོག་ཅིག་ཤར་སྣང་སྟེ། ལམ་དུ་
འགྲོ་སྐབས་བུལ་བའི་ཆ་དེ་རུས་སྦལ་གྱི་འགྲོས་དང་ཨ་ན་མ་ན་རེད། འདི་དག་ཡོད་ཚད་ཀྱི་
ཁུངས་དེད་ན་ཁོའི་ཁྱད་མཚར་གྱི་ཡི་གར་འབྲེལ་བ་ཡོད་དེ། འཛམ་གླིང་ཧྲིལ་པོར་སྐོར་བ་
བརྒྱབ་ནས་ཕྱིར་སླེབས་པའི་ཧོ་སའེ“ཨེར་ཁ་ཏིའེ་ཨའོ་གཅིག་པུས་ད་གཟོད་འགྲན་པར་ནུས།
ཐོས་ཙམ་ཉིད་ནས་མཚར་བར་བྱེད་པའི་ཟ་རྔམས་དང་རྒྱས་སྤྲོས་ཚད་མེད་ཀྱི་གཏོང་ཕོད།
སུས་ཀྱང་བསྒྲུན་དུ་མེད་པའི་མགྲོན་བསུ་བཅས་གྱི་མཐུ་ལས། ཁོའི་མཚན་སྙན་གྲགས་ནི་
འདམ་གཞོང་ཆེ་བའི་མཐའ་ལས་བརྒལ་ནས། མཚོ་ངོགས་ཕྱོགས་ཀྱི་ཆེས་མིང་གྲགས་ལྡན་
པའི་ལྟོ་འདུན་ཅན་སྐོར་ཞིག་ཀྱང་དྲངས་ཡོང་། ཁྱད་དུ་མཚར་བའི་གསོལ་ཅོག་མཐའ་ཡི་
ཁྱད་འཕགས་མི་སྣ་ཡོད་དོ་ཅོག་ཕྱོགས་བཞི་མཚམས་བརྒྱད་ནས་སླེབས་འཕྲལ། ཕེ་ཐེ་ལ.ཁོ་
ཐེ་སིའི་ཁྱིམ་དུ་སྤེལ་བཞིན་པའི་ཟ་རྔམ་འགྲན་སྡུར་ཆེན་མོར་ཞུགས། བཀྲ་མི་ཤིས་པའི་
གཟའ་སྤེན་པའི་ཉིན་དེར་ཁ་སྨི་ལས་ཅ་སི་ཏུའུ་མེ་མངོན་རག་བར་དུ། ཨའོ་ལེ་ལི་ཡ་ནུའོ་
གཉིས་པར་ཆ་བཞག་ན་དུས་ནམ་ཡང་ཕམ་རྒྱུ་མེད་སོང་། གདོད་མའི་མཚོན་ཆས་དང་འདྲ་
བའི་བུད་མེད་དེར “གླང་ཆེན་མོ” ཞེས་རྒྱལ་ཡོངས་སུ་མཚན་སྙན་གྲགས་ལྡན་པ་ཡིན།
འགྲན་སྡུར་ནི་གཟའ་མིག་དམར་གྱི་ཞོགས་པའི་དུས་བར་བསྐྱངས་པ་ལ། ཆེས་ཐོག་མའི་
དུས་ཚོད་ཉེར་བཞིའི་རིང་། ཨའོ་ལེ་ལི་ཡ་ནུའོ་གཉིས་པས་ཤིང་འབྲས་མུའུ་ཧྲུའུ་དང་ཞོག་
ཁོག ངང་ལག་བསྲེགས་མ་བཅས་དང་སྦྲགས་ནས་བ་ལང་གཅིག་གི་ཤ་ཟོས་པའི་མཚུངས་
སུ། ཨ་རག་ཞང་ཕིན་ཤོག་སྒམ་གཅིག་དང་ཕྱེད་ཀ་འཐུངས་པར་བརྟེན། རྒྱལ་ཁ་ལེན་ནུས་
པའི་ཆར་ཡིད་ཆེས་ཀྱིས་བརྟས་སོ། །ཡོ་མེད་བརྟན་གནས་ཀྱི་འགྲན་ཡ་དང་བསྡུར་ཚེ། ཁོ་ནི་
ཕར་བལྟས་ན་སྤྲོ་བ་མཁའ་རུ་བསྙེགས་ནས་བདོག འགྲན་ཡ་མོ་ལ་ཆེད་ལས་ཀྱི་ཁྱད་གཤིས་
མངོན་པར་དོད་པས་ན། ཁང་བའི་ནང་འཚངས་ནས་ཡོད་པའི་ཕྱོགས་ཡོང་གི་ལྟ་མཁན་
རྣམ་པའི་མིག་ལམ་དུ་མོར་སྤྲོ་སྣང་དེ་འདྲ་མེད་པའི་ཚོར་བ་སྦྱིན། ཨའོ་ལེ་ལི་ཡ་ནུའོ་གཉིས་
པར་རྒྱལ་ཁ་ལེན་འདོད་ཀྱི་རྔམ་སེམས་དེས་བསྐུལ་ངོར་ཁ་ཆེར་གདངས་ནས་ལྡད་པའི་དུས་
སྐབས་ནང་། “གླང་ཆེན་མོ” ཡིས་ཕྱི་ནད་སྨན་པ་འདྲ་བའི་ལག་རྩལ་ཁྱད་དུ་བཏོན་ནས་
ཤ་དག་སིལ་བུར་བགོས་རྗེས་དལ་བ་དལ་བུར་ཟོས་བྱུང་བ་ལ། ཟ་སྟངས་དེའི་ནང་སྤྲོ་དགའ་
ཡི་ཆ་མང་དུ་འདྲེས་འདུག མོའི་ལུས་བོངས་ཆེ་ཞིང་བརླིང་ནའང་། ཆེ་ཞིང་རྒྱགས་པའི་
ལུས་ཚུགས་ཀྱིས་བུད་མེད་ཚོར་ལྷན་སྐྱེས་སུ་ཡོད་པའི་གཤིས་འཇམ་ནི་འགོག་ཐུབ་མེད།
མོའི་བཞིན་རས་ཤིན་ཏུ་མཛེས་ལ། ཕྲ་ཞིང་རིང་བའི་ལག་ཟུང་ནི་བདག་སྐྱོང་བྱས་པ་རྨད་དུ་
བྱུང་། དེར་མ་ཟད་ལུས་ཧྲིལ་པོར་གཞན་གྱིས་འགོག་ཐབས་བྲལ་བའི་འགུགས་ཤུགས་ཀྱིས་
ཁེངས་པས་ན། ཨའོ་ལེ་ལི་ཡ་ནུའོ་གཉིས་པས་མོ་སྒོ་ནང་ནས་འཛུལ་ཡོང་དུས་དེར་ཆིག་
ལབ་ཀྱི་ཚུལ་དུ། ཁོས་མོར་གསོལ་ཅོག་ལས་ཀྱང་མལ་ཁྲིའི་སྟེང་འགྲན་སྡུར་བྱེད་ཐུབ་ཚེ་ཅི་
མ་རུང་ཞེས་ངག་ལས་ཤོར། ཕྱིས་སུ་མོས་གླང་ཤ་བུབས་ཕྱེད་ཀ་ཞིག་ཟོས་ཚར་ཡང་ད་རུང་
མཛངས་མའི་བཟོ་ལྟ་ཡག་པོ་དེ་བསྟན་སོང་བ་མཐོང་རྗེས། ཁོས་གཟབ་ནན་ངང་གཞན་ཡིད་
འཕྲོག་ལ་འཇོན་ཐོག་ཡི་ག་ཆེས་བཟང་བའི་སྣ་ཆེ་མ་འདིར་མཚོན་ན། ཟུར་ག་གེ་མོ་ནས་
བལྟས་ཚེ་ཕུགས་བསམ་ཁྲོད་ཀྱི་བུད་མེད་དེའི་རིགས་སོ་ཞེས་གདེང་འཇོག་གནང་། ཁོས་
བཤད་པ་དངོས་གནས་འཆུགས་མེད། “གླང་ཆེན་མོ” ཞེས་པའི་མཚན་མ་ཐོགས་པའི་སྔོན་
མོར་ཚང་མས “བྱ་རྒོད” ཅེས་འབོད་བཞིན་མཆི། དེར་གནས་ལུགས་ཅི་ཡང་བཤད་རྒྱུ་
མེད། མོ་ནི་འཆལ་གཏམ་ལས་བརྗོད་པ་ནང་བཞིན་ཟོག་བཤའ་རུས་བགོ་བྱེད་པའི་ཤན་པ་
ནི་མིན་ལ། ཡང་ཀེ་རི་སེའི་རྟ་རྩེད་རུ་ཁག་ནང་གི་ཁ་སྤུ་སྐྱེས་པའི་བུད་མེད་རྒོད་པོའང་མིན་
ཏེ། ཡིན་ངོ་མ་ནི་གླུ་དབྱངས་སྦྱང་སའི་སློབ་གྲྭ་ཞིག་གི་སློབ་གཙོ་རང་ངོ་། །མོས་ཟས་ཟ་བའི་
མན་ངག་སྦྱོང་མགོ་བརྩམས་དུས་ནས་གུས་པར་འོས་པའི་མ་ཡུམ་དུ་གྱུར་ཡོད། ཡང་མོས་
འདི་ལྟར་བགྱི་དོན་ཡང་ཚུལ་མཐུན་གྱི་རྣམ་པ་བཙལ་ཏེ་རང་གི་བུ་མོས་ཟས་གང་ལེགས་
བཟའ་ཐུབ་སྙམ་པ་དེ་ཡིན། ཚུལ་འདི་གསལ་བར་བཀྲལ་ན་མིའི་སྦྱོར་བ་ལ་མི་བརྟེན་པར།
གཙོ་བོ་བསམ་བློ་ཡི་ལྟོས་མེད་ལྷོད་འཇགས་ལ་བརྟེན་པ་དེའོ། །མོར་ཆ་བཞག་ན་ལག་ལེན་
གྱིས་བདེན་དཔང་བྱས་པའི་གཞུང་ལུགས་ནི་གཤམ་གྱི་རྩ་དོན་དེར་རྐང་བཅོལ་འདུག་སྟེ།
མི་ཞིག་ལ་མཚོན་ན་བསམ་དཀར་སྟེང་གི་ལྷོད་བདེ་ཕྱོགས་སྒོ་མོ་ནས་ཡོད་ཚེ། བར་མ་ཆད་
པར་ཟ་མ་ཟོས་ནས་ཐང་ཆད་ཤུགས་མེད་དུ་འགྱུར་རག་བར་བསྡད་ཆོག་པ་རང་ཡིན། དེར་
བརྟེན། མོས་ནི་ཀུན་སྤྱོད་ངོས་ཐད་དུ་བསམ་བློ་སྐོར་བ་མ་གཏོགས་འགྲན་རྩལ་ཕྱོགས་ཀྱི་
མོས་པ་བྲལ་ཞོར་ཁྱིམ་དང་སློབ་གྲྭར་ཁ་གྱེས་ནས་ཡོང་བ་སྟེ། དེ་ལྟར་ཡོང་ནས་གང་དང་
ཅི་ལའང་འདང་མི་རྒྱག་པའི་ཕོ་གའི་རྒྱལ་པོ་ཞེས་རྒྱལ་ཡོངས་སུ་མིང་གྲགས་ཆེ་བའི་སྐྱེས་
པ་དེར་འགྲན་གཟུག་ཏུ་འོངས། མོས་ཐེངས་དང་པོར་ཨའོ་ལེ་ལི་ཡ་ནུའོ་གཉིས་པ་མཐོང་
བའི་ཚེ་ན། འདུ་ཤེས་སུ་ཕ་རོལ་པོ་ནི་ཕོ་ག་ལས་ཕམ་མི་སྲིད་པར། ཕམ་ཡང་དག་ཁོ་རང་གི་
གཤིས་ཀའི་སྟེང་ཡོད་པ་ཚོར་སོང་། ཆེས་ཐོག་མའི་མཚན་མོ་དེ་ཕར་ལ་ཡལ། “གླང་ཆེན་
མོ” ནི་སྔར་ལྟར་གྲག་འགུལ་ཅི་ཡང་མེད་པར་སྡོད་པ་ལ། ཨའོ་ལེ་ལི་ཡ་ནུའོ་གཉིས་པ་ཁོས་
མང་དུ་ལབ་ཅིང་དྲག་ཏུ་བགད་པའི་རྐྱེན་གྱིས་ཐང་ཆད་པར་གྱུར། ཁོ་ཚོ་ཆུ་ཚོད་བཞིའི་རིང་
ལ་ཉལ་སོང་། གཉིད་ལས་སད་རྗེས། མི་རེ་རེས་རྒྱ་སིལ་ལྔ་བཅུ་བཙགས་པའི་སིལ་ཁུ་དང་
ཚིག་ཇ་བྲེ་བརྒྱད་བཅས་འཐུང་བར་མ་ཟད། སྒོ་ང་བཙོས་མེད་པ་སུམ་ཅུ་ཟོས་སོང་ངོ་། །ཉིན་
གཉིས་པའི་ནངས་དུས་བར། ཁོ་གཉིས་ཀ་དུས་ཡུན་རིང་བོར་གཉིད་དུ་མ་ཞུགས་པར། ཕག་
གཉིས་དང་ངང་ལག་བསྡམས་མ་གཅིག་སོགས་ཟོས་པའི་མཚུངས་སུ། ཨ་རག་ཞང་ཕིན་ཤོག་
སྒམ་བཞི་འཐུངས་པར་མངོན། “གླང་ཆེན་མོ” ཡིས་ཨའོ་ལེ་ལི་ཡ་ནུའོ་གཉིས་པས་ཀྱང་
མཉམ་འཇོག་མ་བྱས་པའི་བར་དུ་རང་དང་འདྲ་བར་ཟས་ཟ་བའི་ཐབས་ཤེས་རྙེད་དམ་ཞེས་
དོགས་པ་ཟ་མགོ་བརྩམས། ཡིན་ནའང་ཁྱད་པར་ཆེས་ཆེ་བ་ཞིག་སྣང་བ་ནི། ཁོར་ཆ་བཞག་
ན་རྩ་བ་ནས་ལྷོད་ཡངས་བཏང་བའི་ཆོ་མེད་ཀྱི་ལུགས་དེའི་ནང་རྟོགས་སད་བྱུང་བ་རང་
ངོ་། །དེ་ལྟ་ན་ཁོ་ནི་མོའི་ཚོད་དཔོག་བྱས་པ་ལས་ཀྱང་ཉེན་ཁར་འཕྲད་ནས་བདོག
ལྷག་དོན་ཕེ་ཐེ་ལ“ཁོ་ཐེ་སི་ཡིས་བྱ་དེ་མགྲིན་པ་སྤུ་མེད་ཅན་བསྲེགས་མ་གཉིས་བཀྱགས་
ཏེ་ཡོང་སྐབས་སུ། ཨའོ་ལེ་ལི་ཡ་ནུའོ་གཉིས་པའི་ཕོ་བ་ནི་འགྲང་ཐལ་ཆེ་བའི་མཐའ་རུ་
གཏུགས་ནས་ཡོད།
“གལ་ཏེ་ཟ་མི་ཐུབ་ན་མ་ཟ་ཞིག” “གླང་ཆེན་མོ” ཡིས “འདི་ལྟར་ན་འུ་གཉིས་
དོ་མཉམ་དུ་བརྩི་ཆོག” ཅེས་སྨྲས་སོང་།
མོས་སྐད་ཆ་དེ་སྨྲ་དོན་ནི་དྲང་གཏམ་སྟེ། རང་གིས་བལྟས་བལྟས་རིག་རིག་ལ་ཕ་རོལ
པོ་འཆི་ལམ་དུ་རྫོང་ངེས་པ་རྟོགས་པས་ཡིན་ཞིང་། འགྱོད་སེམས་དྲག་པོའི་ཁྲོད་དུ་ཟས་
ཁམ་གང་ཡང་མིད་མི་ཐུབ་པར་གྱུར། ཡིན་ནའང་ཨའོ་ལེ་ལི་ཡ་ནུའོ་གཉིས་པས་གཏམ་
དེས་རང་ལ་འགྲན་རྩོད་གསར་བ་བགྱི་བཞིན་འདུག་སྙམ་པས། བྱ་དེ་མགྲིན་པ་སྤུ་མེད་
ཅན་བསྲེགས་མ་རྔམ་ཟ་བྱས་སོང་། མཇུག་མཐར་ཁོའི་ཁྱད་མཚར་གྱི་ཕོ་ག་ཆེན་པོས་ཀྱང་
འགན་ལེན་བྱེད་མ་ཐུབ། ཁོར་ཚོར་བ་མེད་པའི་མཐའ་ལ་མགོ་བོ་ཟས་འཕྲོ་སྤུངས་པའི་
སྡེར་མའི་ནང་བརྡབས་པ་དང་མཉམ་དུ། ཁྱི་དང་འདྲ་བར་ཁ་ལས་ལྦུ་དཀར་བར་མེད་ཐོན་
པར་མ་ཟད། འཆི་ཁའི་དུས་ཀྱི་སིར་སིར་གྱི་སྒྲའང་མཚམས་མ་ཆད་པར་འབྱིན་པར་བྱེད།
ཁོའི་ཚོར་བའི་གཞི་རུ་མུན་ནག་ཁྲོད་མི་ཞིག་གིས་ཁོ་མཆོད་རྟེན་གྱི་རྩེ་ནས་མར་གཡུགས་
པར། གཏིང་མཐའ་བྲལ་བའི་གཡང་གཟར་དུ་ལྷུང་མགོ་བརྩམས་པ་དང་། ཆེས་མཐའ་
མའི་རིག་པ་ཇེ་གསལ་དུ་ཕྱིན་པའི་འོད་གསལ་གྱི་ཀློང་དུ་ཤེས་རྟོགས་བྱུང་བ་ནི། འདི་
འདྲར་ལྷུང་ནས་ཚར་རྒྱུ་རྫོགས་རྒྱུ་མེད་པའི་ཡང་མཐའ་རུ་རང་ཉིད་ལ་བསྒུགས་འདུག་
མཁན་ནི་འཆི་བདག་ཅེས་པ་དེ་ཡིན་ངེས་ཞེས་འདོད་སོང་།
“ང་ཧྥེ་ཨེར་ནན་ཏ་ཡོད་སར་ཁྱེར་རོགས།” ཁོས་གཞི་ནས་སྐད་ཆ་འདི་འདྲ་ཞིག་
བཙིར་བཙིར་ནས་བརྗོད་ཐུབ་པར་གྱུར།
གྲོགས་པོ་ཚོས་ཁོ་ཁྱིམ་དུ་བསྐྱལ་བ་དང་། སེམས་ནང་ཁོས་ཆུང་མར་ཁས་ལེན་དམ་
བཅའ་བྱས་པ་ལག་ལེན་དུ་ཐེབས་ཟིན་ཏེ། འདི་ཉིད་འགྲོགས་བཟང་གི་མལ་ཁྲིའི་སྟེང་མ་
ཤི་བ་རང་རེད། ཕེ་ཐེ་ལ་ཁོ་ཐེ་སིས་ཀྱང་ཁོས་དུར་སྒམ་ནང་འཇོག་དུས་གོན་ནས་འགྲོ་
རྒྱུ་ཞེས་གདམས་ཡོད་པའི་རྩི་ཤུན་གྱི་ལྷམ་དེར་ལྷམ་སྣུམ་ལེགས་པོར་བསྐུས་རྗེས། ཕྱོགས་
ཀུན་མི་བཙལ་ནས་ཁོ་ཡོད་སར་སྐྱེལ་དུ་བཅུག དེའི་དུས་མི་ཞིག་སླེབས་ཡོང་ནས་མོར་
ཨའོ་ལེ་ལི་ཡ་ནུའོ་གཉིས་པ་ནི་འཆི་བདག་གི་ཁ་ལས་ཐར་ཟིན་ཅེས་བསྙད་སོང་། དོན་
དངོས་སུ་ཡང་ཁོ་ནི་གཟའ་འཁོར་གཅིག་ཀྱང་མ་འགོར་བར་དྲག་སྐྱེད་བྱུང་ལ། ཉིན་བཅོ་
ལྔའི་རྗེས་སུ་སྔར་མེད་ཀྱི་སྟོན་ཆེན་བཤམས་ནས་རེབ་དེའི་བགེགས་བར་ཆད་ལས་ཐར་
བར་རྟེན་འབྲེལ་ཞུས། ཁོ་སྔར་ལྟར་ཕེ་ཐེ་ལ“ཁོ་ཐི་སིའི་ཁྱིམ་དུ་བསྡད་འདུག་ཀྱང་། ཉི་མ་
རེ་རེར་ཧྥེ་ཨེར་ནན་ཏ་ལ་ལྟ་རུ་འགྲོ་བཞིན་པར་མ་ཟད། སྐབས་རེར་དེ་གར་བསྡད་ཐོག་
ཁྱིམ་མི་ཚོ་དང་མཉམ་པོར་ཟ་མ་ཟ་བཞིན་ཡོད་པར། ལས་དབང་གིས་བྱ་དངོས་ཀྱི་གོ་ས་
བཟློག་པ་དང་འདྲ་སྟེ། ཁོ་ནི་གཞི་ནས་འགྲོགས་བཟང་གི་ཁྱོ་ག་དང་ཆུང་མ་ཡི་འགྲོགས་
བཟང་ལྟ་བུ་ཞིག་ཏུ་གྱུར་སྣང་ངོ་། །
ཚུལ་དེ་ཧྥེ་ཨེར་ནན་ཏར་མཚོན་ན་གུ་ཡངས་བདེ་ལྷོད་ཅིག་ཏུ་གྱུར་སོང་། ཡིད་ཐང་
ཆད་པའི་དུས་རིམ་དེའི་ནང་། མོས་ཁོག་སྡུག་སེལ་བའི་ཐབས་ལམ་ནི་ཉིན་གུང་ངལ་གསོ་
བའི་ཚེ་ན་གནའ་བོའི་རྣོ་སྦྲེང་དཀྲོལ་བ་དང་། ཡང་ན་བུ་མོས་བསྐུར་ཡོང་བའི་འཕྲིན་
ཡིག་ཀློག་པ་གཉིས་ཡིན། ཟླ་ཕྱེད་ནང་ཁོ་ཚོར་བསྐུར་ཡོང་བའི་འཕྲིན་ཡིག་ནང་དུ། མོས་
དྲང་གཏམ་གཅིག་ཀྱང་ལབ་མི་འདུག མོས་ཀྱང་བུ་མོར་རང་གི་སེམས་ཀྱི་སྡུག་བསྔལ་
ཏིལ་ཙམ་ཡང་མི་གླེང་སྟེ། བསམ་བཞིན་དུ་ཁྱིམ་ནང་གི་སྡུག་བསྔལ་ཇི་སྙེད་འགེབ་པར་
བྱེད། ཉི་འོད་སྔར་བཞིན་སྟོན་ཁའི་མངར་འབྲས་མེ་ཏོག་གི་སྟེང་དུ་འཕྲོ་བཞིན་ཡོད་ལ།
ཉིན་གུང་རྗེས་ཀྱི་ཚ་གདུག་བཟོད་དཀའ་ཐོག སྤྲོ་དགོད་ཀྱི་སྒྲ་ནི་དུས་ལ་ངེས་པ་མེད་
པར་སྲང་ལམ་ནས་མཆེད་ཡོང་ནའང་། ཁྱིམ་ཚང་འདི་མོའི་ཕ་མ་ཟུང་གི་མི་སེར་སྤེལ་
ཡུལ་དུས་སྐབས་ཀྱི་གཞིས་ཀ་དང་ཆེས་འདྲ་བོ་བྱུང་། ཧྥེ་ཨེར་ནན་ཏ་ནི་ད་ལྟ་གསོན་
བཞིན་པའི་གདོན་འདྲེ་གསུམ་དང་འདས་ཟིན་པའི་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་
ཏིའེ་ཡའི་རྣམ་ཤེས་བཅས་ཀྱི་བར་དུ་འཁྱམ་ཉུག་བྱེད་བཞིན་ཏེ། ཕྱི་མ་ནི་མོས་གནའ་བོའི་
རྣོ་སྦྲེང་དཀྲོལ་བའི་ཚེ་ན། ལན་རེར་མགྲོན་ཁང་གི་གྲིབ་མ་ཁེལ་ས་རུ་ཙོག་སྡོད་ཅིང་།
འཚོལ་རྟོག་གི་མིག་འོད་མངོན་འགྲོ། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་
གྲིབ་གཟུགས་ཤིག་དང་ཡང་དག་མཚུངས། རེབ་སྔོན་མར་སྒོ་རུ་སོང་ནས་ཧྲང་ཞའོ་ཧོ་ལི་
ནེ་ལེ་ཏོ་མར་ཁོ་སི་དང་མཉམ་པོར་རེ་བ་མེད་པའི་དམག་འཁྲུག་ཅིག་རྒྱག་རྩིས་བྱས་རྗེས་
སུ། ཁོར་མཚོན་ན་ལི་སྡོང་གི་འོག་དེར་ཡོང་ནས་གཅིན་རེ་གཏོང་བ་ལས་གཞན་ལག་ཤེས་
བཟོ་ཁང་དང་གཏན་ནས་ཁ་མི་འབྲལ། ཁོང་གིས་གཟའ་འཁོར་གསུམ་གྱི་ནང་སྐྲ་བཞར་
མཁན་ལན་གཅིག་ཡོང་བར་འཇུག་པ་ཕུད། ཉེ་གམ་གྱི་མི་སུར་ཡང་འཕྲད་པར་མི་བྱེད།
ཝུའུ་ཨེར་སུའོ་ལས་ཉིན་རེར་ཁོར་ཟས་འཚལ་མ་གཅིག་བསྐྱལ་འགྲོ་བར། ཟས་ཅི་ཞིག་
བསྐྱལ་ན་དེ་ཟ་བར་འགྱུར། ཁོས་གསེར་ཉ་ཆུང་ཆུང་བཟོ་བའི་མོས་པ་དེ་སྔར་ལྟར་ཉམས་
མེད་ནའང་། མི་རྣམས་ཀྱིས་ཉོ་བཞིན་པ་ནི་རྒྱན་ཆ་འདོགས་པ་མིན་པར། ལོ་རྒྱུས་ཀྱི་ཤུལ་
དངོས་སུ་བཀོལ་བའི་ཚུལ་ཐོས་པ་ནས་བཟུང་གཅིག་ཀྱང་ཕྱིར་འཚོང་མི་བྱེད་པ་ཡིན།
ཁོས་ད་རུང་ལེ་མེ་ཏའེ་སི་གཉེན་བསྒྲིགས་རྗེས་ནས་ཉལ་ཁང་གི་རྒྱན་ཆར་མང་དུ་ཉར་
བའི་བྱིས་པ་ཚོ་ཁྱེར་ཏེ་ལྷས་རའི་ནང་ཡོད་ཚད་བསྲེགས་པར་མཛད། ཉེན་ཚོར་རྐྱེན་པའི་
ཝུའུ་ཨེར་སུའོ་ལས་བུ་ཡི་སྦྱོར་བ་དེ་ཤེས་སོང་ཡང་བཀག་འགོག་བྱེད་མ་ཐུབ།
“ཁྱོད་ཀྱི་སེམས་རྒྱུད་ནི་སྲ་མོ་རྡོ་དང་འདྲ།” མོས་ཁོ་ལ་དེ་ལྟར་བརྗོད།
“འདི་ནི་སེམས་རྒྱུད་ཀྱི་དོན་དག་མ་རེད།” ཁོས་མཐུད་ནས “ཁང་བའི་ནང་འབུ་
སྲིན་གྱིས་གང་འདུག” ཅེས་ལན་ལྡོན།
ཨ་མཱ་ལན་ཏས་རྒྱུན་དུ་མོ་རང་གི་འདས་གོས་འདྲུབ་པར་བྱེད། ཧྥེ་ཨེར་ནན་ཏ་ཡིས་
མོས་ཅིའི་ཕྱིར་བར་མི་ཆད་པར་མེ་མེར་འཕྲིན་ཡིག་བྲིས་ཐོག ད་དུང་དངོས་པོ་བསྐུར་
ཀྱང་། ཧོ་སའེ་ཨེར་ཁ་ཏིའེ་ཨའོ་ནི་གླེང་ཙམ་ཡང་མི་བྱེད་པའི་ཆ་སོགས་ལ་རྒྱུས་ལོན་བྱེད་
མ་ཐུབ། “ཁྱོད་ཚོ་འཆི་ལ་ཐུག་ཀྱང་ཤེས་མི་སྲིད།” དེ་ཡང་མོས་ཝུའུ་ཨེར་སུའོ་ལ་བརྒྱུད་
ནས་རྒྱུ་རྐྱེན་དྲིས་པའི་དུས་ན། ཨ་མཱ་ལན་ཏས་དེ་ལྟར་ལན་བཏབ་སོང་། ལན་ཚིག་དེ་
ཡིས་མོའི་སེམས་ནང་དོགས་འདྲི་ཡི་ས་བོན་བཏབ་པས་ན། དུས་གཏན་དུ་འགྲེལ་བ་རྒྱག་
མཁན་མ་བྱུང་ངོ་། །གཟུགས་རིང་ཞིང་ཤ་སྐེམ་ལ། རྣམ་འགྱུར་ནང་ཁེངས་ཉམས་དོད་པར་
མ་ཟད། ནམ་ཡིན་ཡང་འཁོབས་ཆེ་ཞིང་རྒྱུ་ཕའོ་ཕའོ་དར་ལས་བཟོས་པའི་སྨད་གཡོགས་
གོན་པར་བྱེད་པས། ཨ་མཱ་ལན་ཏར་ཆ་བཞག་ན་དཔྲལ་བའི་གཞི་རུ་དག་གཙང་མཚོན་
པའི་ཐལ་བྲིས་ཀྱི་རྒྱ་གྲམ་བརྐོས་འདུག་དང་མཚུངས་པར། བློ་བརྟན་འགྱུར་མེད་ངང་ལོ་
ཟླའི་ཤོར་ཚུལ་དང་སྐྱོ་གདུང་གི་ཕྱིར་དྲན་དག་གིས་ཟོས་འགྲོ་བའི་ཆ་རྣམས་འགོག་རྒོལ་
བྱེད་ཀྱིན་གདའ། དོན་དངོས་སུ་མོའི་རྟགས་མཚན་ངོ་མ་ནི་རང་གི་ལག་མཐིལ་དུ་ཡོད་
ལ། དེ་ལས་ཀྱང་མོ་ཉལ་བའི་ཚེ་ནའང་མི་འཕུད་ཅིང་དུས་གཏན་དུ་རང་གིས་བཀྲུས་
རྗེས་དབུར་སྙོམ་བྱེད་ངེས་པའི་དར་གོས་ནག་པོའི་སྟེང་དུ་འདུག དུས་ཚོད་ནི་མོས་
འདས་གོས་འདྲུབ་དུས་ཀྱི་མཛུབ་བར་ན་འཛད་བཞིན་པར། མི་རྣམས་ཀྱི་བག་ཆགས་
ཁྲོད། མོས་ཉིན་དཀར་འདས་གོས་དྲུབ་པ་ཡོད་ཚད་དགོང་མོར་བཤིག་གིན་འདུག་ཅིང་།
དེ་ལྟར་བྱེད་དོན་ཡང་ཐབས་འདི་འདྲར་བརྟེན་ནས་ཁེར་རྐྱང་ཕམ་པར་རྒྱག་རྩིས་མིན་ཏེ།
ཏག་ཏག་ཚུལ་དེ་ལས་ལྡོག་སྟེ་ཁེར་རྐྱང་རྒྱུན་སྲུང་བྱེད་རྩིས་རང་ཡིན།
གཞན་གྱིས་དོར་བའི་ལོ་ཟླའི་ནང་། ཧྥེ་ཨེར་ནན་ཏས་ཆེས་སེམས་ཁྲལ་བགྱི་ས་ནི་
མེ་མེ་ལ་གནང་བ་བཏང་ནས་ཕྱིར་ཁྱིམ་དུ་སླེབས་དུས་ཨའོ་ལེ་ལི་ཡ་ནུའོ་གཉིས་པ་རིག་
ཐུབ་རྒྱུ་མ་རེད་སྙམ་པ་དེ་རེད། འོན་ཀྱང་ཟ་རྒྱུ་མང་དྲགས་ནས་དབང་བོ་ཤོར་བའི་དོན་
རྐྱེན་དེས་མོའི་སེམས་ཁྲལ་དེར་རྫོགས་ཚིག་བཀོད། མེ་མེ་ཕྱིར་ཡོང་བའི་དུས་སུ། མོའི་ཕ་
མ་ཟུང་གིས་གྲོས་ཐག་བཅད་ཟིན་ཏེ། བུ་མོར་ཨའོ་ལེ་ལི་ཡ་ནུའོ་གཉིས་པ་ནི་རང་ཁྱིམ་ལ་
བདག་དོམ་བྱེད་མཁན་གྱི་ཁྱོ་ག་ཞིག་ཡིན་པ་ཡིད་ཆེས་སུ་འཇུག་དགོས་པར་མ་ཟད། མོར་
ཁྱིམ་ནང་གི་སྐྱོ་ཡུས་ཀྱི་རྣམ་པ་ཚོར་དུ་མི་འཇུག་རྒྱུ་དེ་རང་ངོ་། །ལོ་རེའི་ཟླ་བ་གཉིས་ཀྱི་
རིང་། ཨའོ་ལེ་ལི་ཡ་ནུའོ་གཉིས་པས་ཕུལ་བྱུང་ཁྱོ་ག་ཡི་མི་སྣ་གཙོ་བོ་འཁྲབ་སྟོན་བྱེད་
བཞིན་ཏེ། འཁྱགས་ཞོ་དང་ཀ་ར་གོར་སྲབ་ཆུང་བ་བདོག་པའི་མཉམ་འཛོམས་སྟོན་མོ་
སྤེལ་བར་བྱེད། བར་སྐབས་དེའི་ནང་གྲུང་ཞིང་རྩེད་དགའ་ཆེ་བའི་བུ་མོ་སློབ་མ་འདིས་
གནའ་བོའི་རྣོ་སྦྲེང་དཀྲོལ་ནས་རང་གི་སྤྲོ་སེམས་མཁའ་རུ་བཏེགས་འགྲོ། དུས་དེ་ནས་
བཟུང་གསལ་བོར་མཐོང་ཡོང་བ་ནི་མོས་ཨ་མ་ཡི་གཤིས་ཀ་དེ་རྒྱུད་འཛིན་བྱས་མི་འདུག་
པ་རང་རེད། མོ་ནི་ཨ་མཱ་ལན་ཏའི་བསྡུས་གཟུགས་ཤིག་སྟེ། ལོ་ན་བཅུ་གཉིས་བཅུ་གསུམ་
ལ་བུད་པའི་མོར་མཚོན་ན་སེམས་པ་སྐྱོ་བ་ཞེས་པའི་བྲོ་བ་ནི་གཏན་ནས་ཤེས་མི་འདུག
ལམ་དུ་འགྲོ་དུས་ཀྱང་བྲོ་ལྡིང་བ་ལྟར་བྱེད་པས། ཁྱིམ་ནང་ཧྲིལ་པོར་སྐྱེ་སྟོབས་ཀྱིས་ཁེངས་
ཤིང་། རྒྱུན་དེ་བསྐྱངས་ནས་ཕི་ཨའེ་ཐེ་ལུའོ་ཁོ་ལིའེ་སི་ཕི་ཡི་གསང་བའི་བརྩེ་རླབས་ཀྱིས་
དུས་གཏན་དུ་མོའི་ནང་སེམས་དཀྱོགས་སུ་བཅུག་པའི་བར་རོ། །ཡིན་ནའང་མོ་ནི་ཨ་མཱ་
ལན་ཏ་དང་མི་འདྲ་བའི་ཁར། ཁྱིམ་འདིའི་མི་ཀུན་པོ་དང་མི་མཚུངས། མེ་མེ་ཡིས་རང་གི་
ཁྱིམ་རྒྱུད་འདིའི་ཁེར་རྐྱང་གི་ལས་དབང་དེ་རྒྱུན་འཛིན་བྱས་མེད་ཅིང་། ཕར་བལྟས་ན་
ཕྱི་རོལ་ཡུལ་དང་ཆུ་ལ་ཆུ་བཞག་ལྟར་འདྲེས་འདུག ཡིན་ཡང་ཕྱི་དྲོའི་ཆུ་ཚོད་གཉིས་པ་
སླེབས་རྗེས་སུ་འགུལ་རྒྱུ་འཕག་རྒྱུ་མེད་པར་རང་ཉིད་མགྲོན་ཁང་ནང་བཀག་སྟེ་གནའ་
བོའི་རྣོ་སྦྲེང་སྦྱོང་བ་བྱས་འགྲོ། མོ་ཁྱིམ་འདི་གར་དགའ་བཞིན་པ་ནི་ཧ་ཅང་གསལ་ཏེ། ལོ་
ཧྲིལ་པོར་ཁྱིམ་ནང་ཡོང་རྗེས་ན་གཞོན་ཚོའི་ཁྲོད་དུ་འབྱུང་ངེས་པའི་སྤྲོ་དགའི་རིགས་དེར་
རེ་སྒུག་བྱེད་པ་ཡིན། མོ་མཉམ་འཛོམས་བགྱི་བར་མོས་ཤིང་མགྲོན་རྩིས་བཏོད་ལ་རངས་
པའི་ཆ་དག་ཨ་ཕ་དང་ཀུན་ནས་མཚུངས། དེ་འདྲའི་གོད་ཆག་རང་བཞིན་ལྡན་པའི་རྒྱུད་
བརྒྱུད་ཀྱི་ཆེས་ཐོག་མའི་རྟགས་མཚན་ནི་གནང་བ་གསུམ་པ་མོའི་སྐབས་དེར་བྱུང་སོང་།
མེ་མེ་ཡིས་དོན་དག་དེ་སྔོན་ལ་བརྡ་ཙམ་ཡང་མ་བརྒྱབ་པར། རང་ཐག་རང་གཅོད་སྒོས་
དགེ་སྒྲུབ་མ་བཞི་དང་སློབ་གྲོགས་རེ་བརྒྱད་གདན་འདྲེན་ཞུས་ནས་ཁྱིམ་ནང་གཟའ་
འཁོར་གཅིག་རིང་གུང་སེང་ལ་རོལ།
“ལས་དབང་ཆེས་མི་བཟང་སྟེ།” ཧྥེ་ཨེར་ནན་ཏས་དངན་པ་འཐེན་ཞོར “བྱིས་པ་
འདི་ནི་མོའི་ཨ་ཕ་དང་འདྲ་བར་ཆོ་མེད་མཁན་རེད” ཅེས་བརྗོད་འོངས།
རང་ཁྱིམ་གྱིས་ཁྱིམ་མཚེས་གཞན་དག་ལས་མལ་ཁྲི་དང་དཔྱང་ཁྲི་སོགས་མི་གཡོར་
ཐབས་མེད་བྱུང་བ་དང་། ཡང་ཟ་མ་ཟ་དུས་མོ་ཚོ་ཚན་ཆུང་དགུ་རུ་བགོ་དགོས་སོང་ལ།
ཁྲུས་རྒྱག་གཏན་ཁེལ་ཚེ་ན་རྐུབ་སྟེགས་བཞི་བཅུ་གཡར་ཡོང་ནས། ལུས་སུ་གནམ་མདོག་
གི་སློབ་ལྭ་གོན་ཞིང་རྐང་མགོར་སྐྱེས་པ་ཚོའི་རྣམ་པ་དོད་ཆེ་བའི་ཀོ་ལྷམ་གོན་མཁན་གྱི་
བུ་མོ་དེ་ཚོ་ཡུད་ཙམ་ལྷོད་འཇགས་སུ་གཏོང་བར་ནུས། འདི་ནི་ཕམ་ཁ་ཅན་གྱི་གདན་
འདྲེན་ཞིག་རེད། རྒྱུ་མཚན་དྲངས་ན་སྐྱ་གའི་ཚང་ནང་རྡོ་འཕངས་འདྲའི་བུ་མོ་སློབ་
མ་འདི་དག་གིས་ནངས་ཇ་འཐུངས་ནས་ཅང་མ་འགོར་བར། ཡང་གྲལ་བསྟར་བསྒྲིགས་
ཏེ་དགུང་ཚིགས་གསོལ་བར་བྱེད་ཅིང་། དེའི་རྗེས་སུ་དགོང་ཟས་ཟོས་འགྲོ་བ་ཡིན། དེ་
ལྟར་གཟའ་འཁོར་གཅིག་ནང་ཕྱིར་འགྲོ་ཐུབ་སོང་བ་ནི་འདེབས་འཛུགས་ར་བར་འཆམ་
འཆམ་ལན་གཅིག་བགྱིས་པ་དེ་རང་ངོ་། །མཚན་མོ་སླེབས་དུས། དགེ་སྒྲུབ་མ་དག་ནི་རེ་
རེ་བཞིན་ཐང་ཆད་ནས་ཤི་ལ་ཉེ་སྟེ། འགུལ་འཕག་བྱེད་ན་མི་འདོད་པས་བཀའ་འབེབ་
པའི་ནུས་ཤུགས་ཀྱང་ཡལ་ནས་འདུག ཡིན་ཡང་ཐང་ཆད་པ་ཚོར་གྱིན་མི་འདུག་པའི་
བུ་མོ་སློབ་མ་དེ་ཚོས་མུ་མཐུད་དུ་ལྷས་རའི་ནང་སྐད་གསང་མཐོན་པོས་བྲོ་བ་སྟོང་བའི་
སློབ་གླུ་དེ་བླངས་འགྲོ། ཉིན་ཞིག མི་ཚོས་ཅུང་མིན་ན་ཝུའུ་ཨེར་སུའོ་ལ་རྡོག་པས་བརྫིས་
སོང་། རྒྱུ་མཚན་ནི་མོས་རོགས་རམ་བྱེད་རྒྱུ་ཞེས་ཨུ་ཚུགས་བྱས་པས། མཇུག་འབྲས་སུ་
ཇི་ལྟར་རོགས་བྱས་ན་དེ་ལྟར་བྲེལ་བས་ཁེངས་པས་རེད། ཡང་ཉིན་ཞིག་དགེ་སྒྲུབ་མ་ཚོ་
འུར་ཟིང་དུ་གྱུར། རྒྱུ་མཚན་ནི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་ལི་སྡོང་
གི་འོག་དེར་གཅིན་པ་བཏང་སོང་ལ། གཏོང་བའི་ཚེ་ན་ལྷས་རར་བུ་མོ་སློབ་མ་ཚོ་འདུག་
པར་ཁ་ཡ་མ་བྱས། ཨ་མཱ་ལན་ཏས་ཀྱང་ཅུང་མིན་ན་འཇིགས་སྐྲག་བློ་ཡུལ་ལས་འགོངས་
པ་བསྐུར་བྱུང་། དེའི་དུས་དགེ་སྒྲུབ་མ་ཞིག་ཐབ་ཚང་དུ་ཡོང་སྟེ་མོས་ཁུ་དྭངས་ནང་ཚྭ་ཁུ་
འདེབས་ཚུལ་མཐོང་ཙ་ན། སྐད་ཅིག་མའི་ནང་ཅི་ཞིག་ལབ་རྒྱུ་མ་རྟོགས་པས། མོར་དཀར་
མདོག་གི་ཕྱེ་དཀར་དེ་ཅི་ཞིག་ཡིན་ཚུལ་དྲིས་འོངས།
“ངར་དུག་རེད།” ཨ་མཱ་ལན་ཏས་དེ་ལྟར་ལན་ལྡོན།
གནས་དེ་གར་སླེབས་པའི་དགོང་མོར། བུ་མོ་སློབ་མ་དེ་དག་ནི་མ་ཉལ་བའི་སྔོན་ལ་
སྤྱོད་ཁང་དུ་འགྲོ་བའི་ཆར་ཟིང་ཆ་དོད་པ་བྱུང་བས། ཕྱི་ཉིན་སྔ་མོའི་ཆུ་ཚོད་གཅིག་པར་
སླེབས་ཀྱང་མི་འགའ་རེར་སྤྱོད་ཁང་ནང་ལན་གཅིག་ལ་འགྲོ་བའི་སྐལ་བ་མ་ཐོབ། དེར་
བརྟེན་ཧྥེ་ཨེར་ནན་ཏས་མོ་ཚོར་སྐྱག་གཞོང་དོན་གཉིས་ཉོས་ཡོང་། ཡིན་ཡང་དེའི་མཇུག་
འབྲས་ཀྱང་མཚན་མོའི་སྐབས་ཀྱི་དཀའ་གནད་དེ་ཕྱི་ཉིན་ནམ་ལངས་ཁར་དེད་པ་ཙམ་
མོ། །རྒྱུ་མཚན་ནི་བུ་མོ་སློབ་མ་ཚོ་ཡང་སྤྱོད་ཁང་གི་སྒོའི་སྔུན་དུ་གྲལ་བསྟར་རིང་བོ་བསྒྲིག་
དགོས་ཐོག མི་རེ་རེའི་ལག་ཏུ་སོ་སོའི་སྐྱག་གཞོང་བསྣམས་ནས་དེ་བཀྲུ་བའི་ཆར་བསྒུགས་
ཡོད་པས་རེད། དེ་ལྟར་མི་ཁ་ཤས་ལ་ཚ་བརྒྱབ་པ་དང་། མི་མི་ཉུང་བ་ཞིག་གི་ལུས་སུ་དུག་
སྦྲང་གིས་སོ་བཏབ་སྟེ་དཀའ་ལས་ལ་གཏད་འདུག་ཀྱང་། མི་མང་ཤོས་ཀྱིས་དེར་ཞུམ་པ་
བྲལ་བའི་ན་རག་མངོན་ཅི་ཐུབ་བྱེད་པར་མ་ཟད། དཀའ་ཁག་ཆེན་མོ་ལས་རྒྱལ་ངེས་ཀྱི་
ཆོད་སེམས་རབ་ཏུ་བརྟན་ཏེ། ད་རུང་ཉིན་གང་གི་ཆེས་ཚ་གདུག་ཆེ་བའི་དུས་སྐབས་སུ་
མེ་ཏོག་ར་བའི་ནང་ཕར་རྒྱུག་ཚུར་རྒྱུག་བྱེད་ངེས་སོ། །དེ་ལྟར་མོ་ཚོ་གནས་འདི་དང་བྲལ་
དུས། ཁྱིམ་ནང་གི་མེ་ཏོག་གསར་བ་དག་རྙིད་ཟིན་ལ། ཁྱིམ་ཆས་མང་ཤོས་ཆག་པའི་མཚུངས་
སུ། རྩིག་ངོས་ཡོངས་རྫོགས་ནག་པོར་བསྒྱུར་འདུག འོན་ཀྱང་ཧྥེ་ཨེར་ནན་ཏ་ནི་མོ་ཚོ་
དང་གྱེས་པ་ཡིས་ལུས་ནས་ཁུར་བོ་ཕོག་འདྲའི་ཚོར་བས་བརྟས་པས། དེ་ཚོས་བཟོས་པའི་
གཏོར་བརླག་ལ་གུ་ཡངས་གཏོང་ཐུབ་པར་གྱུར། མོས་གཡར་ནས་ཡོང་བའི་མལ་ཁྲི་དང་
རྐུབ་སྟེགས་སོགས་ཕྱིར་བདག་པོར་སྤྲད་རྗེས། སྐྱག་གཞོང་དོན་གཉིས་པོ་མེར་ཅི་ཡ་ཏེ་སིའི་
ཁང་བའི་ནང་དུ་ཉར་ཚགས་བགྱིས། ཟྭ་ཆེན་བརྒྱབ་པའི་ཁང་བ་དེར་ཆ་བཞག་ན། ཐོག་
མཐའ་བར་གསུམ་དུ་ཁྱིམ་འདིའི་བསམ་པའི་འཚོ་བ་ཡི་ཁ་ཕྱོགས་བསྟན་ནས་ཡོང་ནའང་།
དུས་དེ་ནས་བཟུང “སྐྱག་གཞོང་ཁང་བ” ཞེས་པའི་མིང་བཏགས། ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡས་བལྟས་ཡོང་ཚེ། མིང་འདི་ནི་ཁང་བ་དེར་ཁ་འགྲིག་སོ་འགྲིག་
ཡིན་པར་འདོད། རྒྱུ་མཚན་བཀྲལ་ན་ཁྱིམ་གྱི་མི་གཞན་དག་ནི་མེར་ཅི་ཡ་ཏེ་སིའི་ཁང་བ་
དེ་ལོ་ཟླའི་ཁ་རུ་ཟད་ཀྱང་ད་རུང་རྡུལ་གྱིས་གོས་མེད་པའི་ཆར་མཚར་སྣང་སྐྱེས་པའི་དུས་
དག་ཏུ། ཁོས་ནི་ཁང་བའི་ནང་ཧྲིལ་པོ་གད་སྙིགས་ཀྱིས་གང་ཡོད་ཚུལ་མཐོང་། ཡང་དག་
པར་བརྗོད་ན་ཁོས་མ་གཞི་ནས་སུས་མཐོང་བ་ནི་ངེས་པ་དོན་དང་མཐུན་པ་ཡིན་ཚུལ་
ལ་དང་དོད་མི་བྱེད། ཁོས་ཤེས་རྟོགས་བྱུང་བ་ནི་ཁང་བ་དེའི་མཐའ་མཇུག་གི་ལོག་མལ་
ཏེ། ཕྱི་དྲོ་ཧྲིལ་པོ་ཞིག་ལ་ཧྥེ་ཨེར་ནན་ཏ་ཡིས་སྐྱག་གཞོང་ཡོད་དོ་ཅོག་དེའི་ནང་སྒྲིག་པར་
བྱེད་ཅིང་། ཕྱི་འབུད་ནང་འཛུལ་གྱི་སྦྱོར་བས་ཁོའི་བྱ་བར་བར་ཆད་བཟོས་པ་རང་ཡིན།
ཉིན་དེ་དག་གི་རིང་ལ། ཧོ་སའེ་ཨེར་ཁ་ཏིའེ་ཨའོ་གཉིས་པ་ནི་ཡང་བསྐྱར་ཁྱིམ་ནང་
དུ་མངོན་པར་གྱུར། ཁོ་ཁྱམས་རིང་བརྒྱུད་དེ་ཡོང་སྐབས། མི་སུ་དང་གང་ལའང་འཚམས་
འདྲི་མ་བྱས། མགོ་ནིག་ནིག་ངང་ལག་ཤེས་བཟོ་ཁང་དུ་འཛུལ་རྗེས་ཧྲང་ཞའོ་དང་ལབ་
གླེང་གནང་བྱུང་། ད་ནི་མིག་གིས་མི་མཐོང་ནའང་། ཝུའུ་ཨེར་སུའོ་ལས་ཁོའི་ལྟ་རྟོག་པའི་
ཐོབ་ཐང་མཚོན་པའི་ཀོ་ལྷམ་གྱི་སྒྲ་དེ་ཐོས་པར་ནུས་ཤིང་། ཆེས་མཚར་སྣང་སྐྱེས་ས་ནི་ཁོ་
དང་ཁྱིམ་མིའི་བར་དང་། ལྷག་དོན་ཁོའི་མཚེ་ཡ་ཐེ་བའི་སྤུན་ཟླའི་བར་གྱི་མེད་བརླག་ཏུ་
གཏོང་ཐབས་བྲལ་བའི་བར་གྱང་རང་སྟེ། ཁོ་ཚོ་བྱིས་པ་ཡིན་དུས་མཉམ་པོར་ཁྱད་མཚར་
ལྡན་པའི་མིང་བརྗེ་བའི་རོལ་རྩེད་དེ་འཁྲབ་མྱོང་ཡང་། ད་ལྟའི་དུས་སུ་འདྲ་ཆེ་བའི་རྣམ་
པ་དེ་ཉུང་ཙམ་ལས་ལྷག་མི་འདུག དེང་གི་ཆར་ཁོ་ནི་ལུས་སྐེམ་ཞིང་སྦྱོར་བ་གཟབ་ནན་
ཆེ་ལ། ནམ་ཡིན་ཡང་འདང་རྒྱག་གི་ཀློང་དུ་ཚུད་འདྲའི་རྣམ་འགྱུར་དང་སཱ་ལཱ་ཞུང་པ་ཡི་
ཐེ་ཚོམ་རོབ་ཙམ་འདྲེས་ཏེ། འཛུམ་བག་ཡལ་བའི་བཞིན་རས་སུ་སྐྱོ་ཡུས་ཀྱི་འོད་གསལ་
མོ་ཞིག་འཆར་གྱིན་གདའ། ཁོ་ནི་ཁོ་ཚོའི་ཨ་མ་སྟེ། སང་ཐ་སུའོ་ཧྥེ་ཡ་ཏེ་ལ་པི་ཏ་དང་ཧ་
ཅང་འདྲ། ཝུའུ་ཨེར་སུའོ་ལས་ཁྱིམ་མི་དག་བརྗོད་པའི་གནས་སྐབས་སུ་ཁོ་བརྗེད་འགྲོ་
ཞིང་། དོན་དེ་འདྲར་འཕྲད་དུས་རྒྱུན་དུ་རང་གིས་རང་ལ་དམོད་པར་བྱེད། འོན་ཀྱང་མོའི་
ཚོར་ངོགས་སུ་ཁོ་ཡང་བསྐྱར་ཁྱིམ་ནང་མངོན་ཐོག ཧྲང་ཞའོ་ཡིས་ལས་ཀ་ལས་པའི་ཚེ་ན་
ཁོ་ལག་ཤེས་བཟོ་ཁང་ནང་ཡོང་ཆོག་པ་བྱས་པར་མཉམ་འཇོག་བྱུང་བར་བརྟེན། རང་དབང་
མེད་པར་བསྐྱར་དུ་སྔར་དུས་ཀྱི་དྲན་འཛིན་ངོར་ལྟ་ཞིབ་བགྱིས་ཏེ། བྱིས་པའི་དུས་ཀྱི་གནས་
སྐབས་ཤིག་ནང་ཁོས་ནི་རང་གི་མཚེ་ཡ་དང་ཐོབ་ཐང་བརྗེས་ཟིན་ཚུལ་གཏན་དུ་ཁེལ་སོང་
ལ། ཡིན་ངོ་མ་ནི་ཁོ་མ་ཡིན་པར། ཁོའི་མཚེ་ཡའི་མིང་ལ་ཨའོ་ལེ་ལི་ཡ་ནུའོ་ཞེས་འབོད་
དོ། །མི་སུས་ཀྱང་ཁོའི་འཚོ་བའི་ཞིབ་ཆར་རྒྱུས་ལོན་བྱེད་མི་ཐུབ། ངག་སྒྲོས་སུ་བར་སྐབས་
ཤིག་ནང་ཁོར་ངེས་གཏན་གྱི་སྡོད་ས་མེད་དེ། པི་ལར“ཐེར་ནེ་ལ་ཚང་དུ་འཐབ་རྒོད་བྱ་ཕོ་
གསོས་ནས་བསྡད་ཡོད་པས། ལན་རེར་དེ་གར་ཉལ་ནས་སྡོད་ཀྱང་། སྤྱིར་བཏང་དུ་ཧྥ་རན་
སེའི་མཛེས་མ་ཡི་ཁང་བའི་ནང་མཚན་བསྐྱལ་བ་ཡིན། ཁོས་ནི་གང་འདོད་ལྟར་ཉི་མ་འཕུད་
ཐབས་བྱེད་བཞིན་པས། བརྩེ་དུངས་མི་ཤེས་ལ་བློ་སྤོབས་ཀྱིས་སྟོང་བར་བརྟེན། ཝུའུ་ཨེར་
སུའོ་ལའི་སྐར་ཚོགས་ཁྲོད་ཀྱི་སྐར་མདའ་ཞིག་དང་དབྱེར་མེད་དུ་གྱུར་ནས་བདོག
དོན་དངོས་སུ། ཧོ་སའེ་ཨེར་ཁ་ཏིའེ་ཨའོ་གཉིས་པ་ནི་ཁྱིམ་ཚང་འདིར་མི་གཏོགས་པ་
དང་། ཡང་སུ་དང་གང་ལའང་གཏོགས་མ་སོང་། དོན་དེ་ཕུ་འདེད་བྱས་ན་ཧྲང་ཞའོ་ཧོ་ལི་
ནེ་ལེ་ཏོ‘མར་ཁོ་སིས་ཁོ་ཁྲིད་ནས་དམག་སྒར་ནང་ཕྱིན་ཏེ་མེ་འདས་མི་གསོད་ཚུལ་ལ་ལྟ་
རུ་བཅུག་པའི་རྒྱང་ཐག་རིང་བོར་ཆོད་པའི་ཞོགས་པ་དེར་གཏུགས་ཆོག ཁོས་ནི་མི་ཚེ་
གང་བོར་སྲོག་ཁྲིམས་བཅད་ཟིན་པ་དེའི་སྐྱོ་སྡུག་ནང་ཁྲེལ་དགོད་ཀྱི་ཉམས་མངོན་པའི་
འཛུམ་མདངས་དེ་བརྗེད་ངས་རྐུན་པོར་བསྐུར་མ་ཐུབ། དེ་ནི་ཁོར་ཆ་བཞག་ན་ཆེས་ཐོག་
མ་དང་། ཆེས་གཅིག་པུར་བགྲང་རུང་གི་བྱིས་དུས་ཀྱི་ཕྱིར་དྲན་དུ་སྨྲ་བར་འཐུས། ཕྱིར་
དྲན་གཞན་ཞིག་ནི། ལུས་སུ་དུས་དང་མི་འཚམ་པའི་ཁན་སྦྱར་མནབས་ཤིང་། མགོ་ལ་བྱ་
ཟེ་དབྱིབས་ཀྱི་རྒྱ་ཞྭ་ལི་མོ་གོན་ཐོག གསལ་ཞིང་དྭངས་པའི་སྒེའུ་ཁུང་གི་མདུན་སར་གང་
འདོད་འཆད་མཁན་གྱི་རྒད་པོ་ཞིག་ཡིན། ཁོས་ནི་ཕ་རོལ་པོ་དུས་རབས་གང་ཞིག་གི་ནང་
དུ་འཇོག་པར་གདེང་མི་ཐིག ཚུལ་དེ་ནི་རབ་རིབ་ཅན་གྱི་ཕྱིར་དྲན་ཞིག་སྟེ། སློབ་གསོའི་
ཕན་འབྲས་ཀྱིས་སྟོང་ཞིང་རྗེས་དྲན་ཡང་བྱེད་ས་མི་འགྲོ་བའི་སྐོར་དེར་གཏོགས། འོན་
ཀྱང་སྲོག་ཁྲིམས་བཅད་ཟིན་པ་དེའི་ཕྱིར་དྲན་ནི་ཀུན་དང་མི་མཚུངས་པར། དོན་དངོས་
སུ་ཁོ་རང་ཉིད་ཀྱི་མི་ཚེ་ཡི་འགྲོ་ཕྱོགས་གཏན་དུ་ཁེལ་བར་མ་ཟད། ལོ་ན་ཚོད་འཕེལ་བ་
དང་སྦྲགས་ཏེ་ཇེ་གསལ་ནས་ཇེ་དྭངས་སུ་འགྲོ་བཞིན་འདུག་ཅིང་། འདས་ཟིན་པའི་དུས་
ཚོད་ཀྱིས་ཁོ་དང་སྔ་དོན་རྣམས་ཉིན་རེ་ནས་ཉིན་རེར་སྟུང་བར་བྱེད་ཀྱིན་པ་དང་ཧ་ཅང་
འདྲ། ཝུའུ་ཨེར་སུའོ་ལ་ཡིས་ཧོ་སའེ་ཨེར་ཁ་ཏིའེ་ཨའོ་གཉིས་པ་བརྒྱུད་ནས་ཧྲང་ཞའོ་ཨའོ་
ལེ་ལི་ཡ་ནུའོ་པུའུ་ཨེན་ཏིའེ་ཡ་ཁུ་སིམ་གྱི་དྲ་བ་ལས་ཐར་དུ་འཇུག་འདོད་སྐྱེས། “ཁོར་
སྐུལ་མ་བྱས་ཏེ་གློག་བརྙན་ལ་བལྟ་རུ་སོང་ན་འགྲིག” མོས་མུ་མཐུད་དུ་ཁོར “དེ་ཡང་ཁོ་
གློག་བརྙན་ལ་བལྟ་བར་མི་དགའ་ནའང་། མཁའ་དབུགས་གསར་བ་རེ་འབྱིན་རྔུབ་བྱེད་
ཐུབ” ཅེས་བརྗོད། ཡིན་ནའང་མོས་ཅང་མ་འགོར་བར་ཁོ་ཡང་ཧྲང་ཞའོ་དང་གཅིག་འདྲ་
ཡིན་ཞིང་། རང་གི་རེ་ཞུ་ནི་རྣ་རྒྱབ་ཀྱི་ལྷགས་པར་བསྐུར་འགྲོ་སྟེ། ཁོ་གཉིས་ཀར་རྡོ་སེམས་
ཐོགས་སྣང་བས་བརྩེ་བ་ཏིལ་ཙམ་ཡང་མཐོང་དུ་མེད་དོ། །འདི་ལྟར་མོས་རྟོགས་ཐབས་
བྲལ་ལ། ཡང་མི་སུ་དང་གང་གིས་ཀྱང་ཤེས་ཐབས་མེད་པ་ནི། ཁོ་གཉིས་ཀྱིས་ལག་ཤེས་
བཟོ་ཁང་ནང་དུས་ཡུན་རིང་བོར་ཁ་བརྡ་བྱས་པའི་ནང་དོན་དག་ཡིན། འོན་ཀྱང་མོར་
མཚོན་ན་བར་སྐབས་འདིར་ཤེས་རྟོགས་བྱུང་བ་ནི། ཁྱིམ་ཚང་འདིའི་ནང་ཁོ་གཉིས་ཀའི་
གཤིས་ཀ་མཚུངས་པས་མཉམ་དུ་འགྲོགས་བྱུང་བ་དེའོ། །
དོན་དངོས་སུ། ཧོ་སའེ་ཨེར་ཁ་ཏིའེ་ཨའོ་ཡིས་ཀྱང་ཧྲང་ཞའོ་ཁོ་ཁུ་སིམ་གྱི་དྲ་བ་
ལས་ཕྱིར་འདོན་མི་ནུས། བུ་མོ་སློབ་མ་ཚོའི་ཚུར་རྒོལ་གྱིས་ཁོའི་བཟོད་སེམས་ཇི་སྙེད་རྩ་
མེད་དུ་བཏང་སོང་། དེ་ཡང་ལེ་མེ་ཏའེ་སི་ཡི་སྙིང་དུ་སྡུག་པའི་བྱིས་པ་བསྲེགས་ཟིན་ཀྱང་།
ཁོས་སྔར་ལྟར་ཉལ་ཁང་དུ་འབུ་སྲིན་མང་བར་ཁ་གཡར་ནས་ལག་ཤེས་བཟོ་ཁང་ནང་
དཔྱང་ཁྲི་ཞིག་ཉར་ཞིང་། ལྷས་རར་ཕྱིན་ནས་གཅིག་སྐྱག་གཏོང་བའི་དུས་མ་གཏོགས་
གནས་དེ་དང་ཁ་འབྲལ་བར་མི་བྱེད། ཝུའུ་ཨེར་སུའོ་ལས་ཁོར་གང་འདོད་དུ་ཁ་བརྡ་རེ་
བྱེད་སྙམ་ཡང་བསམ་ཐོག་ལ་མ་ཡོང་། མོས་ནི་ཁོར་མཚོན་ན་གསེར་ཉ་ཆུང་ཆུང་བཟོ་བ་
མ་གཏོགས་གང་ལའང་འདང་མི་རྒྱག་ཚུལ་རྟོགས་ཡོད་དེ། སྡེར་མའི་ནང་གི་ཟས་རིགས་
ལ་བལྟས་ཙམ་ཡང་མི་བྱེད་པར་ཅོག་ཙེའི་མཐའ་རུ་དེད་འགྲོ་བར་མ་ཟད། ཁུ་དྭངས་ནང་
གི་ཞག་དཀག་ཅིང་འཁྱག་ཏུ་འཇུག་ངེས། དེ་སྔོན་ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སིས་
ཁོར་རོགས་བགྱིས་ནས་རྒ་བའི་དུས་ནང་དམག་འཁྲུག་ཅིག་སློང་བའི་དོན་རང་ཁས་ལེན་
མ་བྱས་པའི་མཚམས་ནས་བཟུང་། ཁོ་ནི་ཉི་མ་རེ་རེ་བཞིན་སྙིང་རྗེ་མེད་མཁན་དུ་འགྱུར་
མགོ་བརྩམས། ཁོས་རང་གི་ནང་སེམས་ཀྱི་སྒོ་མོ་དམ་པོར་བསྡམས་རྗེས་སུ། ཁྱིམ་མི་ཚོས་
ཀྱང་ཁོ་ནི་འཇིག་རྟེན་དཀར་ངོགས་དང་བྲལ་ཟིན་འདྲའི་ལྟ་སྟངས་བཟུང་། ཁོས་ཀྱང་
དུས་དེ་ནས་མགོ་བརྩམས་ཏེ་མི་གཤིས་ཀྱི་ཚུར་སྣང་མངོན་པར་མ་བགྱིས་པར། རྒྱུན་དེ
བསྐྱངས་ནས་ལོ་ཞིག་གི་ཟླ་བཅུ་པའི་ཚེས་བཅུ་གཅིག་ཉིན་ད་གཟོད་སྒོར་བུད་དེ་རྟ་རྩེད་
ཚོགས་པའི་ཁྲོམ་སྐོར་ལ་ལྟ་བའི་བར་དུ་ལུས། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་
ཏིའེ་ཡའི་ངོས་ནས་བཤད་ན། ཉིན་དེ་ནི་ཁོའི་ཆེས་མཐའ་མའི་ལོ་འགའི་ཁྲོད་ཀྱི་ཉིན་དེ་
དག་དང་དབྱེ་བ་ཅི་ཡང་མེད་འདྲ་བྱུང་། ཞོགས་པའི་ཆུ་ཚོད་ལྔ་པའི་སྟེང་། ཁོ་ནི་རྩིག་
པའི་ཕྱི་རོལ་གྱི་སྦལ་ཆེན་དང་འཐབ་འབུ་སོགས་ཀྱི་མཉམ་སྒྲོག་སྐད་ཀྱིས་གཉིད་ལས་
བསླངས་སོང་། སྦྲང་ཆར་ནི་གཟའ་སྤེན་པ་ནས་ཟིམ་ཟིམ་འཇོ་མགོ་བརྩམས་ཏེ་མཚམས་
འཇོག་པར་མི་བྱེད། ཚུལ་དེ་ཁོས་མེ་ཏོག་ར་བའི་ནང་གི་ཡལ་ག་དང་ལོ་མའི་ངོས་སུ་བྱུང་
བའི་སྒྲ་གཉོམ་པོ་དེ་ལས་གོ་མ་བྱུང་ནའང་། རང་གི་རུས་པའི་ནང་ནས་མཆེད་འགྱུར་གྱི་
འཁྱག་ཟུག་ལས་ཚོར་འོངས། ཁོས་ནི་སྔར་རྒྱུན་ལྟར་ཀམ་པ་ལི་ཡིས་རང་གི་ལུས་པོ་གཅུད་
ཅིང་། ཁོག་སྨད་དུ་སྲིང་བལ་གྱི་རས་རྩུབ་རེག་ཅན་གྱི་རྐང་སྣམ་གོན་འདུག ཁོས་ད་རུང་
སྔོན་ཆད་ཀྱི་ཡིན་ལ་དུས་ལས་འདའ་ཟིན་པའི་མིང་གང་སྤྱད་དེ་རྐང་སྣམ་འདིར “ཀོ་
ཐེ་རྙིང་བའི་དོར་མ” ཞེས་འབོད་ཀྱིན་ཡོད་ལ། ལུས་སུ་ཧ་ཅང་བདེ་བས་ད་ལྟའི་བར་
གོན་ནས་ཡོང་བ་ཡིན། གཞན་དུ་ཁོས་ལུས་སྦྱར་རྐང་སྣམ་ནི་འོག་ཏུ་གོན་འདུག་ཀྱང་།
རྐང་སྣམ་ཁ་འདིག་བཅིངས་མེད་པའི་མཚུངས་སུ། སྔར་རྒྱུན་དང་འདྲ་བར་ཚི་ལེན་གྱི་
གོང་ཁར་གསེར་གྱི་སྒྲོག་གུའང་སྤྲད་མི་འདུག དེའི་རྒྱུ་མཚན་བཤད་ན་ཁོས་ཁྲུས་རྒྱག་
པར་གྲ་སྒྲིག་བྱེད་བཞིན་པས་རེད། མཐུད་ནས་ཁོས་ཕྱིང་བ་མགོ་རུ་གོན་པར་ཁུག་ཞྭ་
ཞིག་དང་ཡང་དག་མཚུངས་ལ། ཡང་ལག་པས་རྫོབ་ཅིང་སྟུག་པའི་སྨ་རར་བྱིལ་བྱིལ་
ལན་འགའ་བྱས་རྗེས། གཞི་ནས་ལྷས་རའི་ནང་གཅིན་པ་གཏོང་དུ་ཕྱིན། ཉི་མ་ཤར་བར་
ད་རུང་དུས་ཡུན་ངེས་ཅན་ཞིག་ཡོད་མཚམས་དེར། ཧོ་སའེ.ཨེར་ཁ་ཏིའེ་ཨའོ་པུའུ་ཨེན
ཏིའེ་ཡ་ནི་ཆར་གྱིས་བངས་ནས་རུལ་ལ་ཉེ་བའི་ཏ་ལའི་ཐོག་ཁེབས་ཀྱི་འོག་ཏུ་གཉིད་ལྕོག་
རྒྱག་བཞིན་མཆི། ཧྲང་ཞའོ་ཡིས་སྔར་རྒྱུན་ལྟར་ཁོ་རིག་མ་སོང་ལ། ཡང་ཁོའི་རྣམ་ཤེས་
ནི་གཅིན་པ་ཚ་མོ་ལྷམ་གྱི་སྟེང་གཅོལ་བ་དེས་གཉིད་ལས་བསླངས་རྗེས་སུ་བརྗོད་པའི
འགྲེལ་དཀའ་བའི་སྐད་ཆ་དག་ཀྱང་ཐོས་མ་བྱུང་། ཁོས་དུས་ཡུན་ཅུང་འཕྱི་བའི་མཚམས་
ནས་ཁྲུས་རྒྱག་རྒྱུ་ཐག་གིས་བཅད། དེ་ནི་འཁྱག་གྲང་དང་བརླན་ཆེ་བ་སོགས་ཀྱི་རྐྱེན་པས་
མིན་ཏེ། ཡིན་ངོ་མ་ནི་ཟླ་བཅུ་པའི་ནང་དབུགས་གཅོད་འགྱུར་གྱི་སྨུག་པ་སྟུག་པོ་འཐིབས་
པའི་སྟབས་ཀྱིས་རེད། ལག་ཤེས་བཟོ་ཁང་ནང་ཕྱིར་ཡོང་བའི་ལམ་དུ། ཁོས་སང་ཐ་སུའོ་
ཧྥེ་ཡ“ཏེ་ལ་པི་ཏས་ཐབ་ཁུང་ནང་སྦར་བྱེད་ཤོག་སྒྲིལ་གྱི་དྲི་མ་མནམས་བྱུང་བས། ཐད་
ཀར་ཐབ་ཚང་ནང་ཕྱིན་ཏེ་ཚིག་ཇ་སྐོལ་རག་བར་བསྒུགས་འཕྲལ། རང་གི་ཀ་ར་བཏབ་
མེད་པའི་ཕོར་བ་དེ་འཁྱེར་དགོས་བསམས་སོང་། མོས་ཉིན་རེའི་ཞོགས་དུས་ལྟར་ཁོར་དེ་
རིང་རེས་གཟའ་དུ་པ་རེད་ཅེས་དྲིས་ཡོང་དུས། ཁོས་ལན་དུ་གཟའ་མིག་དམར་ཏེ། ཟླ་བཅུ་
པའི་ཚེས་བཅུ་གཅིག་རེད་ཅེས་སྨྲས། ཁོས་མིག་སྔུན་གྱི་མེ་འོད་ཀྱིས་སེར་པོ་གསེར་ལྟར་
བསྒྱུར་ཅིང་ལྷོད་འཇགས་ཡིན་པའི་བུད་མེད་དེ་དང་། ཡང་ད་ལྟའམ་ཡང་ན་གཞན་པའི་
དུས་རྣམ་ཀུན་ཏུ་དོན་དངོས་སུ་ཡོད་མ་མྱོང་བའི་བུད་མེད་དེར་ལྟ་ཞོར། གློ་བུར་དམག་
འཁྲུག་ཆེས་ཛ་དྲག་ཆེ་སྐབས་ཀྱི་ཟླ་བཅུ་པའི་ཚེས་བཅུ་གཅིག་གཞན་པ་ཞིག་ཡིད་ལ་
འཁོར་ཡོང་བ་དང་འབྲེལ་བར། ཁོ་ནི་རང་དང་མཉམ་པོར་ལུས་གདན་ཐོག་གཅིག་ཏུ་ཉལ་
མྱོང་བའི་བུད་མེད་དེ་སྔར་ནས་འདས་ཟིན་པའི་ཆར་ཡིད་ཆེས་བརྙེས་པ་དང་སྦྲགས་ཏེ་
གློ་བུར་ཧར་སད་བྱས་སོང་། མོ་ངོ་མ་འདས་ཟིན། ཡིན་ཡང་ཁོས་ཉི་མ་དེ་ཡེ་ནས་བརྗེད་མི་
ཐུབ། རྒྱུ་མཚན་ནི་བུད་མེད་དེ་འདའ་ཁའི་ཆུ་ཚོད་གཅིག་གི་སྔོན་དུ་ཁོར་ཉིན་མོ་དེ་རེས་
གཟའ་དུ་པ་རེད་ཅེས་དྲིས་མྱོང་བས་སོ། །ཕྱིར་དྲན་གྱི་ཀློང་དུ། རེབ་འདིར་ཁོས་སྔོན་ཆད་
ཀྱི་སྔོན་ཚོར་དེས་ཁོ་དོར་ནས་བུད་སོང་བ་ད་རུང་ཤེས་རྟོགས་བྱུང་མི་འདུག ཚིག་ཇ་
ལྷོག་ལྷོག་ཏུ་གདུ་བཞིན་མཆི། ཁོས་ནི་མཚར་འཛིན་གྱི་བློ་ཁོ་ན་སྟེ། སྔ་དོན་རྗེས་དྲན་གྱི་
ཉེན་ཁ་ཅུང་ཙམ་ཡང་འདྲེས་པ་མེད་པར། རུས་མིང་ཡེ་ནས་མི་གོ་ལ། འཇིག་རྟེན་ཁམས་
འདིར་འཚོ་དུས་ཀྱི་ཚུགས་ཀ་ཅི་འདྲ་ཡིན་པའང་མཐོང་མ་མྱོང་བའི་བུད་མེད་དེའི་ཐད་
དུ་བསམ་བློ་སྐོར། མོ་ནི་མུན་ནག་ཁྲོད་ཕར་ཐོགས་ཚུར་འཁེལ་གྱི་ངང་ལག་སྙོབ་བགྱིས་
ཏེ་ཁོའི་དཔྱང་ཁྲིའི་སྟེང་དུ་ཡོང་བ་ཡིན། ངོ་མ་བུད་མེད་མང་པོ་ཞིག་ནི་གཅིག་མཚུངས་
ཡིན་པའི་རྣམ་པ་འདི་འདྲར་བརྟེན་ནས་ཁོའི་འཚོ་བའི་ནང་ཞུགས་པས་ན། ཁོའི་ཀླད་
པ་སྟོང་བ་སྟོང་རྐྱང་དུ་གྱུར་ནས་ཡོད། དེ་ནི་མོ་ཆེས་ཐོག་མའི་ཚ་འུར་གྱི་དུས་ནས་རང་
གི་མིག་ཆུའི་ནང་ནུབ་ལད་བྱས་སོང་བར་མ་ཟད། ད་དུང་འཆི་ལ་ཉེ་བར་ཆུ་ཚོད་གཅིག་
མ་གཏོགས་མེད་པའི་དུས་དེར་ཁོར་དགའ་ནས་འཆི་ཐུབ་ཅེས་གཡར་དམ་འབུལ་མཁན་
ཨེ་ཡིན་སྐོར་མི་དྲན། ཁོས་མོ་དྲན་པར་མི་བྱེད་ལ། བུད་མེད་གཞན་དག་ཀྱང་དྲན་དུ་མ་
བཅུག་པར། རླངས་པ་ཐོལ་ཐོལ་འཕྱུར་བཞིན་པའི་ཚིག་ཇའི་ཕོར་བ་ཁྱེར་ནས་ལག་ཤེས་
བཟོ་ཁང་དུ་ཕྱིན་པ་དང་། གློག་བཀར་རྗེས་ལྕགས་ཀྲིན་ནང་དུ་ཉར་བའི་གསེར་ཉ་ཆུང་
ཆུང་དག་གི་གྲངས་ཀ་བརྩིས། ད་ལྟ་བསྡོམས་པས་བཅུ་བདུན་འདུག དེ་ཡང་ཕྱིར་མི་
བཙོང་རྒྱུ་ཐག་གཅོད་བྱས་མཚམས་ནས། ཁོས་སྔར་བཞིན་ཉི་མ་རེ་རེར་གཉིས་རེ་བཟོ་
བཞིན་ཡོད། དེ་ལྟར་གྲངས་ཀ་ཉེར་ལྔ་ལོང་མཚམས་སུ། ཡང་ལུ་ཀོང་ནང་བླུགས་ཏེ་ཞུ་རུ་
བཅུག་རྗེས་བསྐྱར་དུ་བཟོ་བ་ཡིན། ཁོས་སྔ་དྲོ་ཞིག་གི་རིང་ལས་ཀ་ལས་སོང་། དེའི་དུས་བློ་
སེམས་གཅིག་སྒྲིམ་བགྱིས་པས། སེམས་ནང་བག་གཡེང་གཞན་མེད་ཙ་ན། ཆུ་ཚོད་བཅུ་
པའི་ཐོག་ཤ་འོད་བརྡོལ་བའི་ཚུལ་ཡང་རྟོགས་མ་བྱུང་ནའང་། མཇུག་མཐར་གོ་བ་ནི་མི་ཆེ་
གེ་མོས་ལག་ཤེས་བཟོ་ཁང་གི་མདུན་ཕྱོགས་སུ། སྒོ་འཕྲོད་མོར་བརྒྱབ་སྟེ་ཆུ་ནང་ལ་ཡོང་དུ
མི་འཇུག་རོགས་ཞེས་འུར་རྒྱག་པའི་ཚུལ་དེ་ཡིན། ཁོས་ནི་བར་དེར་རང་ཉིད་ཀྱང་བརྗེད་
ཟིན་པར། ཝུའུ་ཨེར་སུའོ་ལས་དགུང་ཚིགས་བསྐྱལ་ནས་ནང་དུ་ཡོང་སྟེ་གློག་གཟིམས
པའི་བར་དུའོ། །
“ཆར་བ་འདི་བབས་ནས།” ཝུའུ་ཨེར་སུའོ་ལས་དེ་ལྟར་བརྗོད།
“ཟླ་བཅུ་པ་ཡིན་པས་རེད།” ཁོས་དེ་བཞིན་ལན་ལྡོན།
སྐད་ཆ་འཆད་པའི་དུས་ནང་། ཁོས་མིག་འོད་ནི་ཉིན་དེར་བཟོ་བཞིན་པའི་གསེར་
ཉ་ཆུང་ཆུང་གི་སྟེང་ལས་གཞན་དུ་གཡོལ་མ་སོང་། ཁོས་བར་དེར་ཉ་ཡི་མིག་ནང་དུ་རིན་
པོ་ཆེ་དམར་པོ་འཇོག་བཞིན་ཡོད། དེ་ལྟར་གསེར་ཉ་ཆུང་ཆུང་ལས་ཚར་ནས་ལྕགས་ཀྲིན་
ནང་དུ་འཕངས་རྗེས། ཁོས་གཞི་ནས་ཁུ་དྭངས་འཐུང་མགོ་བརྩམས། མཐུད་དེ་ཁོས་བྲེལ་
མེད་འཚབ་མེད་ངང་སྡེར་མའི་ནང་བཅུས་པའི་ཤ་དྭངས་ནང་ཙོང་རིལ་གདུས་པ་དང་
འབྲས་དཀར། ངང་ལག་བསྲེགས་མ་བཅས་ཟོས། ཁོའི་ཡི་གར་ཁོར་ཡུག་བཟང་ངན་གྱིས་
ཤུགས་རྐྱེན་ཐེབས་མི་འགྲོ། དགུང་ཚིགས་ལ་རོལ་རྗེས། ཁོར་གཞི་ནས་ཡུད་ཙམ་རིང་ཁོམ་
ཟིན་འདྲའི་ཚོར་བས་བརྟས། ཚན་རིག་རིགས་ཤིག་ལ་རྨོངས་དད་བགྱིས་པའི་འབྲས་བུར།
ཁོས་ནི་ཟ་མ་ཟོས་རྗེས་དེ་ཞུ་བཞིན་པའི་ཆུ་ཚོད་གཉིས་ཀྱི་རིང་ལས་ཀ་མི་ལས་ལ། དཔེ་ཆ་
མི་ཀློག་པར་མ་ཟད། ཁྲུས་མི་རྒྱག་ཅིང་འདོད་པའི་དགའ་སྟོན་ལའང་མི་རོལ། དད་སེམས་
རིགས་འདི་དེ་ལྟར་ཟབ་ཅིང་རྩ་བ་བརྟན་པ་ནི། སྔོན་དུས་དམག་འཁྲུག་རྒྱག་སྐབས་ཁོས་
དམག་མི་ཚོའི་འཇུ་སྟོབས་མི་བཟང་བའི་ཆར་གཡོལ་སླད། རེབ་མང་པོར་ཕར་རྒོལ་གྱི་
འཆར་གཞི་ཕྱི་སྣུར་བྱས་མྱོང་བས་ཡིན། ཁོ་དཔྱང་ཁྲིའི་སྟེང་དུ་ལོག་ནས་སྡོད་སྐབས།
ལྟེབས་གྲི་ཆུང་བ་སྤྱད་དེ་རྣ་བའི་ནང་གློངས་པ་ལ། དུས་ཡུན་སྐར་མ་འགའ་ཡང་མ་དགོས་
པར་གཉིད་ཀྱི་ཞིང་ཁམས་འགྲིམས་སོང་། ཁོའི་རྨི་ལམ་དུ་རང་ཉིད་ཁང་སྟོང་ཞིག་གི་ནང་
ཕྱིན་པར། ཕྱོགས་བཞིའི་རྩིག་པ་ཁ་བའི་མདོག་ལྟར་དཀར་བས། ཁོ་སྔོན་མ་བྱས་ནས་ཁང་
བ་དེའི་ནང་འཛུལ་བའི་ཆར་སེམས་པ་མི་བདེ་བ་བྱུང་། རྨི་ལམ་ནང་དུ། ཁོས་ཡིད་ལ་
འཛིན་ཐུབ་པ་ནི་སྔ་ཉིན་དགོང་མོ་དང་ཉེ་བའི་ལོ་འགའི་ནང་གི་བགྲང་ལས་འདས་པའི་
མཚན་མོར་རང་གིས་གཅིག་འདྲ་ཡིན་པའི་རྨི་ལམ་རྨིས་ཀྱང་། སད་མ་ཐག་ནས་བརྗེད་
ངས་ཚུལ་ཡང་རྟོགས། རྒྱུ་མཚན་ནི་བར་མ་ཆད་པར་བསྐྱར་ཟློས་བྱེད་པའི་རྨི་ལམ་དེ་
ནི་རྨི་ལམ་ཁྲོད་དུ་ད་གཟོད་དྲན་ནུས་པ་ཡིན། བདེན་ཏེ། ཡུད་ཙམ་འགོར་ནས་སྐྲ་བཞར་
མཁན་གྱིས་ལག་ཤེས་བཟོ་ཁང་གི་སྒོ་མོ་རྡུང་བའི་ཚེ་ན། ཧྲང་ཞའོ་ཨའོ་ལེ་ལི་ཡ་ནུའོ་པུའུ་
ཨེན་ཏིའེ་ཡ་ནི་སད་བྱུང་བ་ལ། ཚོར་སྣང་དུ་རང་ཉིད་སྐར་ཆ་འགར་གཉིད་པ་ཙམ་ལས།
རྨི་ལམ་ཡང་རྨི་དབང་མ་བྱིན་ནོ། །
“དེ་རིང་བཞར་མི་དགོས།” ཁོས་སྐྲ་བཞར་མཁན་དེར “གཟའ་པ་སངས་ཉིན་
མཇལ” ཟེར།
ཁོའི་སྨ་ར་ཉིན་གསུམ་ལ་མ་བཞར་བས། བར་གསེབ་ཏུ་ཁ་སྤུ་དཀར་པོ་སྐོར་ཞིག་
སྐྱེས་སོང་། ཡིན་ནའང་ཁོའི་སེམས་ནང་དེ་མ་བཞར་ཡང་ཆོག་སྙམ། གང་ལྟར་གཟའ་པ་
སངས་ཀྱི་ཉིན་མོར་མགོ་སྐྲ་དང་མཉམ་པོར་བཞར་ཆོག་པར་འདོད། འདོད་ཐོག་ལ་མ་ཡོང་
བའི་གཉིད་ཐུན་ཐུང་ངུ་དེའི་ནང་། འབྱར་བག་ཅན་གྱི་རྔུལ་ཆུ་ཡིས་མཆན་འོག་གི་སྲིན་
ཐོར་གྱི་ནད་རྙིང་ཡུད་ཀྱིས་འཕར་དུ་བཅུག་བྱུང་། ཆར་བ་འབབ་མཚམས་བཞག་ཀྱང་ཉི་
མ་ད་རུང་སྤྲིན་གསེབ་ལས་བུད་མི་འདུག ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་
ཡས་ཨིག་ཀ་གསལ་ཐག་ཆོད་པ་ཞིག་བརྒྱབ་འོངས་པ་དང་འབྲེལ་ནས། ཁ་ནང་ལའང་
སྐྱུག་དྲི་ཁ་མོ་ཞིག་ཡོང་བར། ལུས་པོ་ཡིས་རང་ལ་བཀའ་འབེབ་ཀྱིན་འདུག་པ་སྟེ། ཕྱིང་བ་
རྒྱབ་ལ་བཀབ་ནས་སྤྱོད་ཁང་དུ་འགྲོ་དགོས་ཞེས་པ་རང་ཡིན། ཁོ་ཙོག་ནས་སྡོད་ས་དེར་
བསྡད་ནས་དུས་ཡུན་རིང་དྲགས་པ་ལ། རྐང་འོག་གི་ཤིང་སྒམ་ལས་དྲི་ངན་བར་མེད་དུ་
མཆེད་ཡོང་བར། ཆེས་མཐའ་མར་གོམས་སྲོལ་གྱིས་རྒྱུད་སྐུལ་བས་ལས་ཀར་འགྲོ་དགོས་
ཚུལ་རྟོགས། ད་ཅིའི་བསྒུགས་ནས་སྡོད་པའི་དུས་ཚོད་ནང་། ཁོས་ཡང་བསྐྱར་དེ་རིང་
ནི་གཟའ་མིག་དམར་ཡིན་པ་དྲན་ཞིང་། ཉིན་འདི་ནི་ངང་ལག་ཀུང་སི་ཡི་གཞིས་ཀར་
ཕོགས་སྟེར་བའི་ཉིན་མོ་ཡིན་ཙ་ན། ཧོ་སའེཨེར་ཁ་ཏིའེ་ཨའོ་གཉིས་པ་ལག་ཤེས་བཟོ་
ཁང་ནང་དུ་མ་ཡོང་བ་ནི་རྐྱེན་དེས་སོ། །དྲན་འཛིན་འདི་དང་ཉེ་བའི་ལོ་འགའི་རིང་གི
དྲན་འཛིན་མཐའ་དག་ནི་ཆེས་མཚུངས་ཏེ། ནམ་ཡང་ཁོར་ཤེས་ལ་མ་ཤེས་པའི་མཚམས་
སུ་དམག་འཁྲུག་དྲན་དུ་འཇུག་པར་བྱེད། ཁོས་ད་ལྟའང་དྲན་ངེས་པ་ནི་ཧྲང་ཞའོ་ཧོ་ལི་
ནེ་ལེ་ཏོ་མར་ཁོ་སིས་དེ་སྔོན་ཁོ་ལ་ཐོད་པར་འཛི་དཀར་པོ་བདོག་པའི་རྟ་མཆོག་ཅིག་
འབུལ་ངེས་ཚུལ་ཁས་འཆེས་ཟིན་ནའང་། དེའི་རྗེས་སུ་ཁ་བརྡ་དེ་གཏན་ནས་གློད་མ་
བྱུང་། མཐུད་དེ་ཁོའི་སེམས་ནང་ཡང་བསྐྱར་དོན་དག་ཕལ་བ་མང་པོ་འཚངས་ནས་ཡོང་
བར་དཔྱད་འཇོག་གནང་ཡང་སྙིང་བོ་མི་འདུག རྒྱུ་མཚན་ནི་བསམ་ཕྱོགས་དེའི་རིགས་
གཞན་དུ་འདྲེན་དཀའ་བར། ཁོས་ནི་ལྷོད་འཇགས་ངང་སྔ་དོན་ཕྱིར་དྲན་བྱེད་སྟངས་རང་
བསླབས་ཏེ། བསུབ་ས་མི་འགྲོ་བའི་དྲན་འཛིན་དེ་དག་ལ་རང་གི་བརྩེ་ཚོར་འགུགས་སུ་
མ་བཅུག་གོ །ལག་ཤེས་བཟོ་ཁང་ནང་ཕྱིར་ལྡོག་པའི་ལམ་དུ། ཁོས་མཁའ་དབུགས་ནི་སྐམ་
མགོ་བརྩམས་པ་མཐོང་བས། ཁྲུས་རྒྱག་པའི་དུས་སྐབས་བཟང་པོ་རེད་སྙམ་ཡང་། ཨ་མཱ་
ལན་ཏས་ལག་སྔ་བརྩད་ཚར་བར་བརྟེན། ཉིན་དེའི་གསེར་ཉ་ཆུང་ཆུང་གཉིས་པ་བཟོ་བར་
ཕྱིན། དེ་ལྟར་ཁོས་ཉ་ཡི་རྔ་མ་བརྒྱན་བཞིན་པའི་སྐབས་སུ་ཉི་མ་སྤྲིན་ལས་གྲོལ་ཟིན་པར།
ཚ་གདུག་ཆེ་བའི་ཟེར་མ་བྱེ་བ་སྤྲོས་ཚེ་གཡོར་གྲུའི་རླབས་ཚོགས་དང་ཕྲད་པ་ནང་བཞིན་
ཙིར་སྒྲ་ཕྱུང་འགྲོ། མཁའ་དབུགས་ནི་ཉིན་གསུམ་རིང་བབས་པའི་བསིལ་ཆར་གྱིས་དག་
པར་བཀྲུས་ཚར་བས། བར་སྣང་ཧྲིལ་པོ་གྲོག་མ་སངས་རྒྱས་ཀྱིས་ཁེངས་པ་བྱུང་། སྐབས་
དེར་ཡང་ཁོ་གཅིན་གཏོང་བར་འགྲོ་དགོས་བསམས་ཀྱང་། དེ་ལྟར་མ་བསྒྲུབས་པར་གསེར་
ཉ་ཆུང་བ་བཟོས་ཚར་རྗེས་འགྲོ་རྒྱུ་བྱས། ཆུ་ཚོད་བཞི་དང་སྐར་མ་བཅུའི་ཐོག་ཁོ་ལྷས་རའི་
ཕྱོགས་སུ་ཕྱིན། གློ་བུར་རྒྱང་རིང་ནས་ཟངས་དུང་གིས་སྒྲ་དབྱངས་བསྒྲགས་པ་དང་། རྔ་བོ་
ཆེའི་སྒྲ་དྲག་ཏུ་ལྡིར་བ། བྱིས་པ་ཚོའི་དགའ་འབོད་སྒྲོག་པའི་སྐད་བཅས་དུས་གཅིག་ཏུ་
སྒྲ་འཛིན་གྱི་བུ་གར་འཛུལ་ཡོང་། ལོ་ན་གཞོན་པའི་དུས་ནས་ད་ལྟའི་བར། ཁོས་ནི་ཐེངས
དང་པོར་བསམ་བཞིན་སྔར་དྲན་གྱི་འདམ་རྫབ་ནང་ལྷུང་དུ་བཅུག དེ་ནི་ངོ་མ་ཅི་པུའུ་
སེ་པ་ཡོང་དུས་ཨ་ཕས་རང་ཉིད་ཁྲིད་དེ་འཁྱགས་རྡོག་རིག་ཐུབ་བྱུང་བའི་ཁྱད་མཚར་གྱི
ཕྱི་དྲོ་དེར་ཕྱིར་ལྡོག་གིས་སླེབས་པ་དང་ཀུན་ནས་འདྲ། སང་ཐ་སུའོ་ཧྥེ་ཡ་ཏེ་ལ་པི་ཏས་
ཐབ་ཚང་ནང་གི་ལས་ཀ་དོར་འཕྲལ། སྒོ་ཆེན་ཕྱོགས་སུ་རྒྱུགས་སོང་།
“རྟ་རྩེད་ཚོགས་པ་རེད།” མོས་དེ་ལྟར་འུར་བརྒྱབ།
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ལི་སྡོང་གི་འོག་ཏུ་མ་ཕྱིན་པར། སྒོ་
ཆེན་ལས་བུད་དེ་མཚར་འཛིན་གྱི་མི་ཚོགས་གྲས་སུ་ཞུགས་ནས་ཁྲོམ་སྐོར་ལ་ལྟ་ཞིབ་
བགྱིས། ཁོས་སྔ་ཕྱིར་བུད་མེད་ཅིག་གིས་གསེར་འོད་ལམ་ལམ་འཕྲོ་བའི་ལྭ་བ་གོན་ཏེ་གླང་
ཆེན་གྱི་སྐེ་རུ་ཞོན་པ་མཐོང་ལ། ཡང་སྐྱོ་སྡུག་གིས་ཁེངས་ཤིང་ཤ་ཙོག་ཡ་གཅིག་ཅན་གྱི་
རྔ་མོང་རིག་པར་མ་ཟད། ཧོ་ལན་གྱི་སྨན་ཤར་དུ་བརྫུས་པའི་དོམ་གྱིས་ཚོད་མ་རྔོད་བྱེད་
ཀྱི་ཟངས་པ་དང་རྔོད་ཐོམ་སྤྱད་ནས་གླུ་དབྱངས་ཀྱི་གདངས་སྙན་ཕྱུང་ཚུལ་མཐོང་བ་ལས་
གཞན། ཨ་ཙ་ར་ཚོས་ཁྲོམ་སྐོར་རུ་ཁག་གི་གཞུག་ཏུ་རྩལ་རྩེད་འཁྲབ་སྟོན་བྱེད་བཞིན་
པ་སོགས་ཀྱང་རིག ཆེས་མཐའ་མར་རུ་དཔུང་ཧྲིལ་པོ་སོང་ཚར་བ་ན། རྒྱ་སྲང་ནི་སྟོང་
ལྷང་ལྷང་དུ་གྱུར་པ་དང་། བར་སྣང་དེ་སྔར་བཞིན་གྲོག་མ་སངས་རྒྱས་ཀྱིས་ཁེངས་འདུག
མཚར་འཛིན་གྱི་མི་སྐོར་ཞིག་གིས་ད་རུང་ཕྱོགས་སུ་ལྟ་བཞིན་པའི་སྐབས་དག་ཏུ། ཁོས་ནི་
ཡང་བསྐྱར་རང་གི་སྐྱོ་སྡུག་གིས་ཟིན་ཅིང་ཁེར་རྐྱང་དུ་ལུས་པའི་ངོ་གདོང་དེ་ལན་གཅིག་
མཐོང་འོངས། དེར་བརྟེན་ཁོ་ནི་ལི་སྡོང་གི་ཕྱོགས་དེར་འགྲོ་མགོ་བརྩམས་ཤིང་། སེམས་
ནང་རྟ་རྩེད་ཚོགས་པ་ཁོ་ན་དྲན་བྱུང་། གཅིན་གཏོང་བའི་གླགས་དང་བསྟུན་ནས། ཁོས་
བརྩོན་སེམས་སྐྱེད་དེ་རྟ་རྩེད་ཚོགས་པ་དྲན་དུ་འཇུག་ཅི་ཐུབ་བྱས་ཀྱང་། ད་ནི་དྲན་ཤེས་
ཡོངས་སུ་ཉམས་ནས་འདུག ཁོ་ནི་ད་ལྟ་བྱིའུ་ཆུང་ཞིག་དང་འདྲ་བར་མགོ་བོ་ཕྲག་པ་
གཉིས་ཀྱི་བར་དུ་བསྐུམས་ནས་ཡོད་ཅིང་། ཐོད་པ་སྡོང་བོའི་ཡལ་གར་གཏུགས་ཏེ་འགུལ་
མེད་དུ་བསྡད་སོང་། ཁྱིམ་མི་སུས་ཀྱང་མཉམ་འཇོག་མ་བྱུང་སྟེ། དེ་ལྟར་ལུས་ནས་ཕྱི་ཉིན་
སྔ་དྲོའི་ཆུ་ཚོད་གཅིག་སྟེང་སང་ཐ་སུའོ་ཧྥེ་ཡ.ཏེ་ལ“པི་ཏ་ལྷས་ཕྱི་མར་གད་སྙིགས་འཕོ་རུ
འགྲོ་དུས་སུ། གློ་བུར་བྱ་རྒོད་མང་པོ་སྔ་ཕྱིར་དེ་གར་བབས་པ་མཐོང་བྱུང་།
མེ་མེ་ཡི་ཆེས་མཐའ་མའི་གནང་བ་ཡོད་པའི་དུས་ནི་ཏག་ཏག་ཁྱིམ་མི་ཚོས་ཧྲང་ཞའོ་
ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་སྐུ་ཕུང་སྲུང་བའི་དུས་དང་ཁེལ། ཁྱིམ་དེར་སྒོ་ཆེན་
འཕྲོད་མོར་གཏན་ཏེ་མཉམ་འཛོམས་བྱེད་སྒོ་ཡོད་ཚད་མེད་པར་བྱས། ཁོ་ཚོས་སྐད་མགོ་
དམའ་མོས་ཁ་བརྡ་བྱེད་ཅིང་། ལྷོད་འཇགས་ངང་ཟས་ཟ་རུ་འགྲོ་བའི་མཚུངས་སུ། ཉིན་
གཅིག་གི་རིང་ཐེངས་གསུམ་ལ་རྒྱ་སེའི་མེ་ཏོག་གི་མདོ་འདོན་པ་ཡིན། དེར་མ་ཟད་ཚ་
གདུག་ཆེས་ཆེ་བའི་ཉིན་གུང་གི་ངལ་གསོའི་སྐབས་སུ་གནའ་བོའི་རྣོ་སྦྲེང་སྦྱོང་བའི་ཆ་
ནས་ཀྱང་སྐྱོ་གདུང་གི་སྒྲ་དབྱངས་མཆེད་པར་འགྱུར། ཧྥེ་ཨེར་ནན་ཏ་ནི་ལྐོག་ཏུ་ཧྲང་ཞའོ་
ལ་མི་དགའ་ནའང་། མོས་གོང་གི་སྐུ་ཕུང་སྲུང་དུས་ཀྱི་གུས་ལུགས་སྣ་ཚོགས་གཟབ་ནན་
ངང་གཏན་དུ་ཁེལ་བའི་མཚུངས་སུ། སྲིད་གཞུང་གིས་འདས་ཟིན་པའི་རང་གི་དགྲ་ཟླར་
མྱ་ངན་རྒྱ་ཆེན་པོ་བྱས་པའི་ཆར་མཚར་སྣང་སྐྱེས། ཨའོ་ལེ་ལི་ཡ་ནུའོ་གཉིས་པ་ནི་སྔར་
རྒྱུན་ལྟར་བུ་མོའི་གནང་བའི་སྐབས་སུ་ཁྱིམ་ནང་ཉལ་བར་བྱེད། ཧྥེ་ཨེར་ནན་ཏས་བརྩོན་
པ་རབ་ཅིག་བསྐྱེད་ནས་ཁྲིམས་མཐུན་བཟའ་ཚང་གི་ཁེ་དབང་དོན་དུ་གཉེར་འབྲས་
སུ། ཕྱི་ལོ་མེ་མེ་ལ་སྲིང་ཆུང་མ་ཞིག་གསར་དུ་སྐྱེས་པར་གྱུར། ཁྱིམ་མི་ཚོས་ཨ་མའི་རེ་
འདོད་འདྲི་ཙམ་ཡང་མ་བྱས་པར། མོའི་མིང་ལ་ཨ་མཱ་ལན་ཏཝུའུ་ཨེར་སུའོ་ལ་ཞེས་
བཏགས་སོ། །
མེ་མེ་ཡི་སློབ་སྦྱོང་གི་བྱ་གཞག་མཇུག་སྒྲིལ་སོང་། ཆེད་དུ་མོའི་མཐར་ཕྱིན་ལ་རྟེན་
འབྲེལ་ཞུ་བའི་མཚུངས་སུ། ཡང་འདུན་བྱས་ཚུལ་མཇུག་རྫོགས་པ་མཚོན་པའི་མཉམ་
འཛོམས་ཚོགས་འདུའི་སྟེང་། མོས་ནི་རྩེར་སོན་གྱི་འཁྲབ་རྩལ་ལ་བརྟེན་ནས་དུས་
རབས་བཅུ་བདུན་པར་དར་ཁྱབ་ཆེ་བའི་གླུ་དབྱངས་དཀྲོལ་བ་ཡིས། མོར་གནའ་བོའི་རྣོ་
སྦྲེང་སྦྲེང་མཁན་གྱི་གཟིགས་བཟོས་དཔང་ཡིག་གནང་བ་ནི་མིང་དོན་མཚུངས་པ་ཡིན་
པའི་བདེན་དཔང་བྱེད་སྤྱད་དུ་གྱུར་ནས་ཡོད། མོའི་འཁྲབ་རྩལ་དང་བསྡུར་བས་ཀྱང་།
གཤིས་ཀ་གཉིས་ལྡན་གྱི་ཆ་དེས་སྐུ་མགྲོན་ཡོངས་རྫོགས་ཧ་ལས་ཧང་སང་དུ་བཏང་སོང་།
སྤྱིར་བཏང་མོའི་སྦྱོར་བ་ནི་ཡང་མོ་ཅན་ཏེ། ལྷག་པར་བྱིས་པ་བསམ་མེད་ཀྱི་ཆ་གང་འདྲེས་
པས། གཟབ་ནན་གྱི་བྱ་འགུལ་སྤེལ་སར་ཡེ་ནས་མི་འཚམ་ནའང་། གལ་སྲིད་མོ་གནའ་
བོའི་རྣོ་སྦྲེང་གི་མདུན་ངོས་སུ་ཙོག་ཚེ། ལམ་སང་གཞན་དང་མི་མཚུངས་པའི་གཞོན་ནུ་
མ་ཞིག་ཏུ་གྱུར་འགྲོ་སྟེ། ཀུན་ལས་ལྷག་པའི་བསམ་འདས་ཀྱི་བརྟན་བརླིང་གིས་མི་ཚོར་
མི་བསམ་ཤེས་ཀྱི་བག་ཆགས་འཇོག་ནུས། མོ་ནི་རྣམ་ཀུན་དེ་འདྲ་ཡིན། དོན་དངོས་སུ་
མོར་ལྷན་སྐྱེས་ཀྱི་འཇོན་ནུས་གང་ཡང་མེད། ཡིན་ནའང་མོས་ཨ་མ་དྲིན་མོ་ཆེ་ཡི་ཆད་
དུ་མི་འཇུག་སླད། གཟབ་ནན་གྱི་སྦྱངས་བརྩོན་བརྒྱུད་ནས་ཕུལ་དུ་བྱུང་བའི་གྲུབ་འབྲས་
འདི་འདྲ་ལེན་ཐུབ་སོང་། གལ་སྲིད་ཆེས་ཐོག་མའི་དུས་ནང་མོར་གཞན་པའི་ལག་རྩལ་
བཙན་པོ་བྱས་ཏེ་སྦྱངས་སུ་བཅུག་ཡོད་ཚེ། མཇུག་འབྲས་ནི་རིགས་འདྲ་འབྱུང་ངེས་ཅན་
ཡིན། ལོ་ན་ཚོད་ཆེས་ཆུང་བའི་དུས་ནས། མོ་ནི་ཧྥེ་ཨེར་ནན་ཏ་ཡི་གཟབ་ནན་དང་མི་
གཞན་པའི་དོན་དག་སྔ་མོ་ནས་ཐག་བཅད་འགྲོ་བའི་ཆར་སུན་སྣང་སྐྱེས་མྱོང་། ཡིན་ཡང་
ཨ་མའི་རེ་བཞག་སྟོང་བར་མི་བགྱི་བའི་སླད་དུ། མོས་ནི་གནའ་བོའི་རྣོ་སྦྲེང་སྦྱོང་བ་ལས་
ཀྱང་ལྷག་པའི་དཀའ་བ་སྤྱད་ནུས། སློབ་མཐར་ཕྱིན་པའི་མཛད་སྒོའི་སྟེང་། མོས་མཛེས་
དགུས་ཁྱོགས་པའི་ཀོ་ཐེ་གཟུགས་ཀྱི་གསལ་བྱེད་ཡི་གེ་ཆེན་པོ་དཔར་སྣང་བའི་ལུག་
ལྤགས་ཤོག་བུ་དེ་ཡོད་ཚེ། རང་ཉིད་འགན་འཁྲི་ལས་ཐར་ཟིན་སྙམ་མྱོང་། ཆེས་ཐོག་མའི་
དུས་ནང་མོས་འགན་འཁྲི་འདི་ཕྲག་ཏུ་ལེན་པ་ནི་དང་ལེན་ཟེར་བ་ལས། གཙང་འཇགས་
ཤིག་ལ་རེ་ཞིང་སྙེག་ཅེ་ན་ཤིན་ཏུ་འཚམ། མོས་ཨུ་ཚུགས་ཆེ་བ་ཧྥེ་ཨེར་ནན་ཏ་ལྟ་བུས་ཀྱང་
གནའ་བོའི་རོལ་ཆས་འདིའི་སླད་དུ་སེམས་ཤུགས་ཕུལ་མི་དཔེ་སྙམ། རྒྱུ་མཚན་ནི་དགེ་
སྒྲུབ་མ་ཚོས་ཀྱང་རོལ་ཆས་དེ་དངོས་མང་བཤམས་སྟོན་ཁང་ནང་གི་འགྱུར་རྡོ་རུ་བལྟ་
བས་སོ། །ཆེས་ཐོག་མའི་ལོ་འགའི་ནང་། མོས་རང་གི་འཆར་གཞིའི་ཐད་ནོར་འཛོལ་བྱུང་
ཟིན་འདོད། རྒྱུ་མཚན་ནི་མོ་གྲོང་ཁྱེར་ཕྱེད་ཀའི་དུད་ཚང་སོ་སོའི་མགྲོན་ཁང་དུ་ཕྱིན་པ་
དང་། ད་རུང་མ་ཁུང་ཏོ་རུ་སྤེལ་བའི་བྱམས་སྙིང་རྗེ་དགོང་ཚོགས་ལས་གཞན། སློབ་གྲྭའི་
འཁྲབ་སྟོན། རྒྱལ་གཅེས་རིང་ལུགས་ཀྱི་རྗེས་དྲན་བྱ་འགུལ་བཅས་སུ་ལག་རྩལ་ངོམས་
ནས་མི་རྣམས་གཉིད་པར་བྱས་ཀྱང་། ཨ་མས་ད་དུང་བུ་མོའི་འཇོན་ནུས་ལ་རོལ་མྱོང་བྱེད་
དམ་སྙམ་པའི་མི་ཚོར་གདན་འདྲེན་ཞུ་ཡིག་བྱིན་འགྲོ། རྗེས་སུ་ཨ་མཱ་ལན་ཏ་ལྔ་ལམ་དུ་
གཤེགས་རྗེས། ཁྱིམ་ནང་བསྐྱར་དུ་སྒོ་གཏན་ནས་འདུན་བྱེད་སྐབས། མེ་མེ་ཡིས་ད་གཟོད་
གནའ་བོའི་རྣོ་སྦྲེང་ལ་ཟྭ་བརྒྱབ་ཅིང་། ལྡེ་མིག་ནི་ལྭ་བ་འཇུག་སའི་སྒམ་ག་གེ་མོའི་ནང་
དུ་བསྡུས་ཙ་ན། ཧྥེ་ཨེར་ནན་ཏ་ཡང་སྒྱིད་ལུག་པས་ནམ་དུས་བོར་བ་དང་དེ་འཆུགས་སུ་
འཇུག་མཁན་སུ་ཡིན་སྐོར་ལ་འདྲི་བརྩད་བྱས་མ་བྱུང་། མེ་མེ་ཕྱོགས་ཀུན་སོང་སྟེ་འཁྲབ་
སྟོན་བགྱི་བའི་སྐབས་ཀྱི་བརྩོན་སེམས་ཀྱང་རྣོ་སྦྲེང་སྦྱོང་དུས་ལས་དམན་པར་མ་གྱུར། དེ་
ནི་མོར་རང་དབང་ཐོབ་པའི་རིན་དོད་རེད་ཅེ་ནའང་འགལ་བ་མི་འདུག ཧྥེ་ཨེར་ནན་
ཏ་ཉིད་མོའི་ཁ་ལེན་ཚིག་བརྩིའི་ཐད་མགུ་གང་ནས་ཡོད་པར་མ་ཟད། མོའི་རྣོ་སྦྲེང་དཀྲོལ་
བའི་སྒྱུ་རྩལ་ལས་བསྐྱེད་པའི་བསྔགས་བརྗོད་ནི་རང་གི་གཟི་བརྗིད་དུ་བསམ་གྱིན་པས།
མོས་ཁྱིམ་ནང་གྲོགས་མོ་མང་པོ་ཁྲིད་ཡོང་བའི་ཐད་ངོ་རྒོལ་མི་བྱེད་པར་བརྟེན། ལན་རེར་
སྐྱེ་དངོས་ཚལ་དུ་ཕྱི་དྲོའི་ཉི་འོད་ལ་ལོངས་སྤྱོད་ཅིང་། དེ་མིན་ཨའོ་ལེ་ལི་ཡ་ནུའོ་གཉིས་
པ་དང་། ཡང་ན་བློ་གཏད་ཕེར་བའི་བུ་མོ་གཞན་དང་མཉམ་པོར་གློག་བརྙན་ལ་བལྟ་རུ་
འགྲོ་བར་འཇུག་སྲིད། དེར་ཡང་ཆ་རྐྱེན་ཞིག་ཡོད་པ་ནི་བལྟ་བྱའི་གློག་བརྙན་དེ་ཡེ་ཤུའི་
ཆོས་འཆད་མཁན་ཨན་ཏུང་ཉི་ཨའོ་དབྱི་ཧྲ་པེར་གྱིས་བཀའ་ཆོས་འཆད་སྟེགས་སུ་ཆོག་
མཆན་གནང་ཟིན་པ་དེའི་སྐོར་ཡིན་དགོས། དེ་འདྲའི་དགའ་རྩེད་ཀྱི་དུས་ཚོད་ནང་མེ་མེ་
ཡིས་རང་གི་ཆེས་དགའ་ས་དེ་མངོན་པར་བྱས་སོང་། མོའི་སྤྲོ་དགའ་ནི་རང་གཅུན་དང་
རྒྱབ་འགལ་དུ་བདོག་སྟེ། གསལ་བོར་བརྗོད་ན་མཉམ་འཛོམས་སྟེང་གི་འུར་སྒྲ་དང་། བརྩེ་
དུངས་ཀྱི་ཁ་བརྡ། གྲོགས་མོ་དག་དང་དུས་ཡུན་རིང་བོར་ཁང་བའི་ནང་འཛུལ་ཏེ་དུ་བ་
འཐེན་པ་དང་སྐྱེས་པ་ཚོ་གླེང་བ་བཅས་ཡིན་ནོ། །ཐེངས་ཤིག་ལ། མོ་ཚོས་ལང་མུའུ་ཆང་
དམ་བེ་གསུམ་བགོས་ནས་འཐུངས་པ་དང་། ཆེས་མཐའ་མར་གྱོན་ཆས་མཐའ་དག་ཕུད་དེ་
ཕན་ཚུན་ལུས་ཀྱི་གནས་སོ་སོ་ཚད་འཇལ་དང་སྡུར་བ་སོགས་བྱས། མེ་མེ་ཡིས་མཚན་མོ་
དེ་གཏན་ནས་བརྗེད་མི་སྲིད། མོས་ཤིང་མངར་གྱི་རྩད་པ་ལྡད་ཞོར་ཁྱིམ་དུ་སོང་རྗེས་ཅོག་
ཙེའི་མདུན་དུ་ཙོག་ནས་བསྡད། ཧྥེ་ཨེར་ནན་ཏ་དང་ཨ་མཱ་ལན་ཏ་གཉིས་ཀྱིས་དགོང་ཟས་
ཟ་བཞིན་པར་ཕན་ཚུན་ལ་ཁ་ཡ་བྱེད་ཀྱིན་མེད་པས། ཁོ་གཉིས་སུ་ཡིན་ཡང་མོའི་རྒྱུན་
ལྡན་མ་ཡིན་པའི་ཆ་དེ་ཚོར་གྱིན་མི་འདུག མོས་ནི་རང་གི་གྲོགས་མོ་ཞིག་གི་ཉལ་ཁང་
ནང་སྨྱོས་འདྲའི་ཚོར་བས་ཕྱུག་པའི་ཆུ་ཚོད་གཉིས་རོལ་སོང་། དེའི་དུས་བགད་ཅིང་སྐྲག་
ལ་ངུ་མཚམས་ཡུན་རིང་མ་ཆོད། ཉེན་ཁ་རེབ་དེ་བརྒྱུད་རྗེས་སུ། མོའི་ལུས་སུ་ཐུན་མོང་
མ་ཡིན་པའི་སྤོབས་སེམས་ཤིག་བརྙེས། སློབ་གྲྭ་ལས་འབྲོ་ཞིང་ཨ་མར་གསོང་བོར་བརྗོད་
དགོས་པ་ལས། གནའ་བོའི་རྣོ་སྦྲེང་ཁྱེར་ཡོང་ནས་རྒྱུ་བཤལ་འཕྲུལ་ཆས་སུ་གཏོང་བ་
དགའ་སྙམ། མེ་མེ་ཅོག་ཙེའི་མདུན་དུ་བསྡད་དེ་བྱ་ཤའི་ཁུ་དྭངས་འཐུང་། ཁུ་དྭངས་དེས་
ནི་ཕོ་གའི་ནང་མི་ལ་བསྐྱར་གསོན་གྱི་རིན་ཆེན་རིལ་བུ་སྩོལ་བར་བྱེད། མོས་ཧྥེ་ཨེར་ནན་
ཏ་དང་ཨ་མཱ་ལན་ཏ་གཉིས་ཀའི་ལུས་ཧྲིལ་པོ་ནི་དངོས་ཡོད་ལ་སྣང་ཆུང་བྱེད་པའི་དགོད་
བྲོ་བའི་འཐོམ་འོད་ནང་ཚུད་འདུག་པ་མཐོང་བར་བརྟེན། བཙན་འགོག་ཅི་ཐུབ་བགྱིས་
པས་ད་གཟོད་སེམས་པའི་འཕྱོ་རྒོད་ཀྱི་མགོ་གནོན་ཐུབ་པ་བྱུང་བས་ན། མོ་ཚོའི་སྦྱོར་བ་
དངོས་དང་ནང་སེམས་ཀྱི་སྟོང་ཆ། རང་ཆེ་ཡི་འཕྲུལ་སྣང་ཡོད་ཚད་ཀྱི་རྐུབ་བརྟོལ་མ་སོང་།
གནང་བ་རེབ་ཐེངས་གཉིས་པ་ནས་བཟུང་། ཨ་ཕ་ནི་ངོ་སོ་སྲུང་བའི་ཆེད་ད་གཟོད་ཁྱིམ་
དུ་བསྡད་ཡོད་ཚུལ་མོས་རྟོགས་པར་གྱུར། མོ་ནི་ཨ་མར་རྒྱུས་ལོན་ཤིན་ཏུ་ཆེ། ཕྱིས་སུ་ཡང་
ཐབས་སྣ་ཚོགས་བཀོལ་ནས་ཕེ་ཐེ་ལ“ཁོ་ཐེ་སི་ངོ་ཤེས་པ་ལ། མོའི་ཚོར་བར་ཨ་ཕའི་གདམ་
ཀ་ཡང་གནས་ལུགས་བྲལ་བ་ཞིག་མིན་པར་སྙམ། དེར་བརྟེན་མོའི་འདོད་ཚུལ་ལ་ཨ་ཕའི་
འགྲོགས་བཟང་དེ་རང་གི་ཨ་མ་བྱས་ཆོག་བསམས། མེ་མེ་ཡི་ལུས་སྟེང་དུ་ཆང་ད་རུང་
ཡལ་ཡག་མིན་ཞིང་ཀླད་པ་དེ་འདྲ་མི་གསལ་བས་ན། སྤྲོ་དགའི་ངང་གལ་སྲིད་བར་སྐབས་
འདིར་བརྟེན་ནས་རང་གི་བསམ་པ་དང་དྲན་པ་མཐའ་དག་བརྗོད་ཚེ། འཁྲུག་ཟིང་ཅི་འདྲ་
ཞིག་བསླང་འགྲོ་བའི་ཆར་རྟོག་འཕྲུལ་བགྱིས། མོ་ནི་ཀྱག་ཀྱག་བྱེད་པའི་དྲན་ཚུལ་དེ་
སེམས་ཀྱི་ག་ཤེད་དུ་གསང་བར་ཡིད་ཚིམས་འབྱུང་དུས་དེར། ཧྥེ་ཨེར་ནན་ཏ་ཡིས་ཅི་ཞིག་
ཚོར་སོང་ངོ་། །
“ཁྱོད་ལ་ཅི་བྱུང་བ་ཡིན།” མོས་དེ་ལྟར་དྲིས།
“ཅང་བྱུང་མེད།” མེ་མེ་ཡིས་དེ་སྐད་དུ་ལན་བཏབ་རྗེས། ཡང “ངས་ད་ལྟ་གཞི་
ནས་ཤེས་རྟོགས་བྱུང་བ་ནི། ང་ཁྱོད་གཉིས་ལ་ཧ་ཅང་དགའ་བ་དེ་ཡིན” ཟེར།
ཨ་མཱ་ལན་ཏས་བསྒྲགས་གཏམ་འདིའི་ནང་གི་མངོན་དུ་གསལ་བའི་སྡང་འགྲས་གོ་
བས་འཇིགས་ཏེ་གནམ་ལ་ལྡིང་དགོས་སོང་། ཧྥེ་ཨེར་ནན་ཏ་ཡི་སེམས་པར་གཡོ་སྐྱོམ་
ཐེབས་ནས་བསྡད། ཡིན་ནའང་རྗེས་སུ་མེ་མེ་ནམ་ཕྱེད་དུ་གཉིད་ལས་སད་དེ་མགོ་བོ་
འགས་ལ་ཉེ་བ་བྱུང་ཐོག མཁྲིས་ཁུ་མང་པོ་སྐྱུགས་པའི་སྐབས་སུ་གཞི་ནས་སྨྱོ་ལ་ཁད་
དུ་གྱུར། མོས་མེ་མེ་ལ་ཆུ་བྱིའི་སྣུམ་དམ་བེ་ཆུང་བ་གང་བླུད་རྗེས། ཕོ་བའི་སྟེང་སྨན་གྱི་
ལྡེ་གུ་བསྐུས་པའི་མཚུངས་སུ། དཔྲལ་བར་འཁྱག་ཁུག་བཞག་ལ། ད་དུང་གསར་དུ་ཡོང་
བའི་ཧྥ་རན་སེའི་སྨན་པ་ཡི་རེ་བ་ལྟར། མོར་བཙན་པོའི་ངང་ཉིན་ལྔར་ཟ་མ་ཚད་བཀག་
དང་ཁྱིམ་ནང་བྲལ་མི་ཆོག་པ་བཟོས། སྨན་པ་དེས་མེ་མེ་ལ་ཆུ་ཚོད་གཉིས་རིང་བརྟག་
ཞིབ་བྱས་པའི་འབྲས་བུ་ནི་རབ་རིབ་ཅན་ཏེ། མོར་ཕོག་པའི་ནད་ནི་མོ་ནད་ལས་སྙོམས་
སྒྲིག་མ་ཐུབ་པའི་ནད་རང་རེད་ཟེར། མེ་མེ་ཡིས་སྤོབས་སེམས་རི་ལྟར་ཉིལ་བས། རེ་ཆད་
ཀྱི་འདམ་རྫབ་ནང་ཅལ་སེ་ལྷུང་ཙ་ན། འདི་དག་ཡོད་ཚད་ལ་བཟོད་སྒོམ་བྱ་དགོས་བྱུང་།
ཝུའུ་ཨེར་སུའོ་ལ་ཡོངས་སུ་ཞར་ཡང་། སྔར་བཞིན་ཚེགས་ཡང་དང་གསལ་དྭངས་སུ་
འདུག་པས། མོ་གཅིག་པུས་ད་གཟོད་ནད་ཀྱི་རྒྱུ་རྐྱེན་ངོ་མ་ཚོར་ནས་ཡོད། “ངས་བལྟས་
ན།” མོའི་སེམས་ནང “འདི་དང་ཆང་འདྲེ་ཡི་སྦྱོར་བ་གཉིས་ལ་ཁྱད་པར་གང་ཡང་མི་
འདུག” ཅེས་དྲན་འོངས། ཡིན་ནའང་མཐུད་ནས་མོས་དྲན་ཚུལ་དེ་གཞོགས་སུ་གཡུགས་
པར་མ་ཟད། རང་གི་ཚོད་མེད་པའི་འདང་རྒྱག་སྲོལ་དེར་རང་དམོད་བྱ་དགོས་བྱུང་། ཨའོ་
ལེ་ལི་ཡ་ནུའོ་གཉིས་པས་མེ་མེ་འཁུམས་ནས་རྣམ་རིག་ཞན་པའི་ཆ་མཐོང་བས། སེམས་
ནང་གྲིས་གཙགས་པ་ལྟར་གྱུར་པར་བརྟེན། དུས་ཕྱིས་སུ་མོར་སེམས་ཁུར་ལྡབ་ཀྱིས་བྱེད་
ངེས་པའི་གཡར་དམ་བཅས། ཕ་དང་བུ་མོའི་བར་གྱི་གྲོགས་པོའི་འབྲེལ་བ་ནི་འདི་ལྟར་
དབུ་བརྙེས་པ་ལ། ཁོར་ཆ་བཞག་ན་བར་སྐབས་ཤིག་གི་རིང་ཟས་སྟོན་ཁྲོད་ཀྱི་ཁེར་རྐྱང་
ལས་ཐར་བའི་མཚུངས་སུ། མོར་མཚོན་ན་ཧྥེ་ཨེར་ནན་ཏ་ཡི་ལྟ་རྟོག་ལས་ཀྱང་ཐར་བས་ན།
ཁྱིམ་ནང་གི་འགལ་བ་ཡང་མེད་པར་བྱས། ཨའོ་ལེ་ལི་ཡ་ནུའོ་གཉིས་པས་བྱ་འགུལ་མཐའ་
དག་ཕར་དེད་དེ་མེ་མེ་དང་མཉམ་པོར་བསྡད། བར་དེར་ཁོས་མོ་ཁྲིད་ནས་གློག་བརྙན་
དང་རྟ་རྩེད་ལ་ལྟ་བར་བྱེད་པས། ཁོམ་པའི་སྐབས་ཀྱི་དུས་ཚོད་མང་ཆེ་ཤོས་མོའི་སྟེང་དུ་
འཁོལ་གྱིན་གདའ། ཉེ་བའི་ལོ་འདི་དག་གི་རིང་ལ། ཁོ་ནི་རྒྱགས་པོ་ཞེ་དྲག་ཆགས་པས།
མར་བསྒུར་ནས་རང་གི་ལྷམ་སྒྲོག་བཅིང་རྒྱུ་ཡང་དཀའ་བར་གྱུར། དེའི་ཁར་རེ་འདོད་སྣ་
ཚོགས་ཐད་རང་འགོག་མི་བྱེད་པས། གཤིས་ཀའང་རྩུབ་རེག་ཅན་དུ་འགྱུར་མགོ་བརྩམས།
བུ་མོ་ཡིས་ཁོའི་སྔོན་ཆད་ཀྱི་སྤྲོ་དགའ་དེ་བསྐྱར་གསོ་བྱེད་དུ་བཅུག་བྱུང་བར། བུ་མོ་དང་
མཉམ་པོར་སྤྲོ་དགའ་བསྐྱེད་པ་དེས། ཁོ་ནི་རིམ་ཅན་དུ་ལག་ཡངས་ཀྱི་འཚོ་བ་དང་རྒྱང་
བཀྱེད་ཐུབ་སོང་། མེ་མེ་ནི་ལང་ཚོ་དར་ལ་བབ་པའི་དུས་སུ་སླེབས་ཟིན། མོ་མཛེས་མ་རྩེ་
གྲ་དེའི་རིགས་མིན་ཡང་། ཨ་མཱ་ལན་ཏ་དང་ཧ་ཅང་རིག་པས། ཡ་ཡོ་བྲལ་ཞིང་སྙིང་དུ་
སྡུག་པས་ན། ཆེས་ཐོག་མར་མཐོང་མཁན་སུ་ཡིན་ཡང་ཚོར་བཟང་ཡོད་འགྲོ་བ་རེད། མོའི་
དེང་རབས་རང་བཞིན་ཅན་གྱི་གཤིས་ཀ་དང་། ཧྥེ་ཨེར་ནན་ཏའི་རྙིང་རུལ་ལྡན་པའི་རང་
རློམ་སྦྱོར་ངན་དང་སྦེད་ཐབས་བྲལ་བའི་སེམས་རྒྱ་དོག་མོ་བཅས་བར་འཕལ་ག་འཕྲོད་
ཁག་པ་ཡིན་ཡང་། ཨའོ་ལེ་ལི་ཡ་ནུའོ་གཉིས་པའི་དགའ་མོས་དང་སྲུང་སྐྱོང་ཐོབ་སོང་།
དངོས་གནས་ཁོས་བུ་མོ་ཆུང་དུས་ནས་བསྡད་མྱོང་བའི་ཁང་བ་དེ་ལས་ཕྱིར་འབུད་དུ་
བཅུག་པ་ལ། བུ་མོ་ཆུང་ངུའི་དུས་ནས་བར་མེད་དུ་སྐྲག་མྱོང་བའི་སློབ་མ་དམ་པའི་འབག་
སྐུའི་འཇིགས་རྔམ་ཅན་གྱི་མིག་འོད་ལས་གཡོལ་ཐུབ་པར་གྱུར། ཁོས་ནི་མོའི་ཁང་བ་
གསར་བའི་ནང་རིན་གོང་མཐོ་བའི་མལ་ཁྲི་ཉོས་པར་མ་ཟད། མཛེས་སྤྲས་སྟེགས་བུ་ཆེ་
བ་དང་གོས་སྤུ་རིས་མའི་སྒེའུ་ཡོལ་བཅས་ཀྱང་ཆ་ཚང་བར་བགྱིས་ཙ་ན། མཉམ་འཇོག་
མ་བྱས་པའི་ནང་དུ་བཀོད་སྒྲིག་བྱེད་ཚུལ་ནི་ཕེ་ཐེ་ལ་ཁོ་ཐེ་སའི་ཉལ་ཁང་དང་འདྲ་བོ་
བྱུང་། ཁོ་ནི་བུ་མོའི་ཐད་ལག་པ་ཤིན་ཏུ་ཡངས་པས། རང་གིས་ཀྱང་མོར་སྒོར་མོ་ག་ཚོད་
བྱིན་ཚུལ་བཤད་རྒྱུ་མི་འདུག་སྟེ། རྒྱུ་མཚན་ནི་ཁོས་ནམ་ཡང་མོར་རང་གི་ཁུག་མ་ལས་
སྒོར་མོ་བླངས་ནས་སྤྱོད་དུ་འཇུག་པས་རེད། ཁོས་ད་རུང་བུ་མོར་ངང་ལག་ཀུང་སིའི་ཚོང་
ཁང་ནང་གི་བཞིན་མཛེས་གཏོང་སྤྱད་ཀྱི་དངོས་པོ་གསར་བ་ཀུན་པོ་ཉོས་ཡོང་བར། མོའི་
ཁང་བའི་ནང་སེན་མོ་བརྡར་སྤྱད་ཀྱི་འཕོ་རྡོའི་སྟན་དང་། སྐྲ་ལོ་སིལ་ལིར་གཏོང་སྤྱད་ཀྱི་
སྐྲ་བཙིར་ཆས། སོ་དཀར་གཙང་དུ་བཟོ་ནུས་པའི་སོ་རྩི། མིག་འོད་ཟར་ཟིར་དུ་བསྒྱུར་ངེས་
པའི་མིག་སྨན་ལས་གཞན། མདོག་སྣ་ཚོགས་མངོན་པའི་གསར་མཚར་གྱི་མཛེས་སྤྲས་རྒྱུ་
ཆ་དང་མཛེས་བཟོའི་ཡོ་ཆས་སོགས་གང་སར་བཤམས་སོ། །ཧྥེ་ཨེར་ནན་ཏ་བུ་མོའི་ཁང་
བའི་ནང་ཕེབས་ཐེངས་རེར་མཚར་དངངས་བྱས་འགྲོ་སྟེ། ཚོར་སྣང་དུ་མོའི་མཛེས་སྤྲས་
སྟེགས་བུ་ནི་ཧྥ་རན་སེའི་མཛེས་མ་དག་གི་སྒྲིག་སྟངས་དང་ཧ་ཅང་འདྲ་སྙམ་བྱུང་བ་དེ་
རེད། འོན་ཀྱང་བར་སྐབས་དེར་དོན་དག་གཉིས་ཀྱིས་ཧྥེ་ཨེར་ནན་ཏའི་སེམས་པ་མཐའ་
མེད་ངང་ཕྱོགས་སུ་འགེར་བཞིན་མཆི། དེ་ནི་མོས་ནད་མང་བའི་ཁར་གང་འདོད་བགྱི་
བའི་ཨ་མཱ་ལན་ཏ་ཝུའུ་ཨེར་སུའོ་ལ་ཆུང་བར་བདག་སྐྱོང་བྱེད་པའི་མཚུངས་སུ། གཟུགས་
མི་མངོན་པའི་སྨན་པ་ཚོ་དང་མི་སེམས་གཡོ་སྐྱོམ་གཏོང་ནུས་ཀྱི་འཕྲིན་ཡིག་བསྐུར་བར་
བྲེལ་དགོས་པ་བཅས་ཡིན། དེ་བས་མོས་ཁྱོ་ག་དང་བུ་མོའི་བར་གྱི་མཛའ་འབྲེལ་རང་ཚོར་
མཚམས་ནས། ཨའོ་ལེ་ལི་ཡ་ནུའོ་གཉིས་པར་གཡར་དམ་འབུལ་དུ་བཅུག་པ་ནི། མེ་མེ་
འདི་ཕེ་ཐེ་ལ་ཁོ་ཐེ་སི་ཚང་དུ་མི་ཁྲིད་རྒྱུ་རང་ཡིན་ནོ། །ཉེན་བརྡ་དེ་དོན་ངོ་མར་གཏོང་
དགོས་མེད་དེ། རྒྱུ་མཚན་ནི་བུད་མེད་དེས་རང་གི་འགྲོགས་བཟང་དང་ཁོའི་བུ་མོའི་བར་
མཛའ་འབྲེལ་ཟབ་པའི་ཆར་མིག་སེར་ལངས་བཞིན་པས། མོ་དང་མེ་མེ་བར་འབྲེལ་བ་ཅི་
ཡང་འབྱུང་དུ་འཇུག་འདོད་མེད་པས་རེད། དེ་ལྟར་མིང་མི་ཐོགས་པའི་འཇིགས་དངངས་
ཤིག་གིས་ཕེ་ཐེ་ལ.ཁོ་ཐེ་སིར་མནར་གཅོད་གཏོང་མགོ་བརྩམས། ཐད་ཚོར་གྱིས་རང་ལ་
བསྙད་ཡོང་བ་ནི། གལ་སྲིད་མེ་མེ་འཐད་པ་བྱུང་བ་ན། ཧྥེ་ཨེར་ནན་ཏས་ལས་མི་ཐུབ་པའི་
དོན་དག་ནི་མེ་མེ་ཡིས་སྒྲུབ་ཐུབ་པ་སྟེ། མོས་འཆི་བ་སྲོག་ལ་གཏུགས་ཀྱང་འགྱུར་བ་མི་
གཏོང་སྙམ་པའི་བརྩེ་དུངས་དེ་འཕྲོག་པར་བྱེད་པ་རང་ངོ་། །ཨའོ་ལེ་ལི་ཡ་ནུའོ་གཉིས་པར་
ཐོག་དང་པོར་འགྲོགས་བཟང་མས་རྣམ་འགྱུར་འཁྱག་པ་དང་འཕྱ་སྨོད་བྱེད་མགོ་བརྩམས་
བྱུང་བས། རང་གིས་ཁྱེར་འོངས་པའི་གྱོན་ཆས་འཇོག་སའི་སྒམ་ནི་ཕྱིར་ཆུང་མའི་གམ་དུ་
དྲུད་འགྲོ་ཞེས་སེམས་ཁྲལ་བགྱིས། སེམས་ཁྲལ་འདིའི་རིགས་ཀྱིས་དངོས་ཡོད་ལ་འགྱུར་
བ་གཏོང་མ་ནུས། མི་སུ་ཡིན་ཡང་ཕེ་ཐེ་ལ་ཁོ་ཐེ་སི་དང་འདྲ་བར་རང་གི་འགྲོགས་བཟང་
ལ་རྒྱུས་ལོན་བྱུང་བ་ནང་བཞིན་སྐྱེས་པ་གཞན་གཅིག་ལའང་རྒྱུས་ལོན་བྱེད་མི་ཐུབ། མོས་
གསལ་བོར་རྟོགས་པ་ནི་གྱོན་ཆས་འཇོག་སའི་སྒམ་འདི་གར་གཏན་དུ་ལུས་ངེས་པ་སྟེ། རྒྱུ་
མཚན་བཤད་ན་ཨའོ་ལེ་ལི་ཡ་ནུའོ་གཉིས་པར་གལ་སྲིད་སེམས་མི་སྐྱིད་པའི་དོན་དག་
ཅིག་ཡོད་ཚེ། དེ་ནི་འགྱུར་བ་མཐའ་དག་གིས་འཚོ་བའི་ཆར་དཀའ་ལས་བཟོ་ངེས་པ་དེ་
རང་ཡིན། གྱོན་ཆས་འཇོག་སའི་སྒམ་ནི་སྔར་གྱི་ཁ་མལ་ན་བདོག ད་ནི་ཕེ་ཐེ་ལ.ཁོ་ཐེ་
སིས་ནུས་ཤུགས་གཅིག་སྒྲིལ་གྱིས་བུ་མོ་ཞིག་གིས་བཅའ་ཐབས་མེད་པའི་ལག་ཐབས་ལ་
བརྟེན་ནས་འགྲོགས་བཟང་ཕྱིར་འཕྲོག་འདོད་སྐྱེས། འདི་ཡང་སྔར་དང་འདྲ་བར་བརྩོན་
པ་བསྐྱེད་དགོས་ས་ཞིག་མ་རེད། རྒྱུ་མཚན་ནི་མེ་མེ་ལ་ཆ་བཞག་ན་ཨ་ཕའི་སྒེར་གྱི་འཚོ་
བར་ཐེ་གཏོགས་རྩ་བ་ནས་མི་བྱེད་དེ། གལ་སྲིད་བྱེད་ཀྱང་ཨ་ཕའི་འགྲོགས་བཟང་གི་
ཕྱོགས་ནས་ལངས་ངེས། མོར་གཞན་དག་དཀའ་ལས་སུ་གཏོད་པའི་དུས་ཚོད་མི་འདུག་སྟེ།
མོས་ཉིན་རེར་རང་གི་ཉལ་སར་བདག་བྱེད་དགོས་པའི་དུས་མཚུངས་སུ། ཁང་བའི་ནང་
གད་དར་རྒྱག་ངེས་ཏེ། དགེ་སྒྲུབ་མ་ཚོས་བསླབ་སྟོན་མཛད་པ་ནང་བཞིན་ནོ། །སྔ་དྲོའི་
དུས་སུ་མོ་གཙོ་བོ་རང་གི་གྱོན་ཆས་ལ་བདག་བྱེད་པའི་ཐད་བྲེལ་བའམ། ཡང་ན་ཁྱམས་
རིང་ནང་གཙགས་དྲུབ་བགྱི་བ་དང་། དེ་མིན་ཨ་མཱ་ལན་ཏའི་རྙིང་བར་གྱུར་པའི་ལག་སྒུལ་
འཚེམ་ཆས་སྤྱད་ནས་ལས་ཀ་ལས་སུ་འགྲོ་ཞིང་། ཡང་གཞན་དག་གིས་ཉིན་གུང་ངལ་
གསོ་བའི་ཚེ་ན། མོས་དུས་ཚོད་འགའི་རིང་དུ་གནའ་བོའི་རྣོ་སྦྲེང་སྦྱོང་བར་བྱེད་དེ། ཉིན་
རེར་འདི་འདྲའི་རང་འཛད་ཉུང་ཙམ་བགྱིས་པ་དེས་ཧྥེ་ཨེར་ནན་ཏའི་སེམས་པ་བདེ་ལྷོད་
དུ་གཏོང་ནུས་ཚུལ་སེམས་ནང་རྟོགས་པས་རེད། ཡང་རྒྱུ་མཚན་དེ་འདྲར་བརྟེན་ནས།
གདན་འདྲེན་ཞུ་མཁན་སྔོན་ཆད་འདྲ་ཞིག་མེད་ནའང་། མོས་མུ་མཐུད་དུ་ཆོས་ཚོགས་ཀྱི་
སྙིང་རྗེ་དངོས་འཚོང་ཚོགས་པ་དང་སློབ་གྲྭ་ཡི་དགོང་ཚོགས་བཅས་སུ་འཁྲབ་སྟོན་བྱེད་
ཀྱིན་འདུག ས་སྲོས་ཀྱི་དུས་ནང་། མོས་མཛེས་སྤྲས་བྱས་ཚར་འཕྲལ་གྱོན་ཆས་སྟབས་
བདེ་ཞིག་དང་རྟིང་ག་མཐོ་བའི་ལྷམ་ཞིག་གོན་རྗེས། ཡང་མིན་ན་ཨ་ཕ་དང་མཉམ་པོར་
སྒོར་འགྲོ་བ་དང་། དེ་མིན་གྲོགས་མོ་དག་གི་ཁྱིམ་ནང་འགྲོ་བར་བྱེད་ཅིང་། དེ་ལྟར་དགོང་
ཟས་ཟ་རག་བར་དུ་བསྡད་འགྲོ། སྐབས་དེ་འདྲའི་ནང་དུ། ཨའོ་ལེ་ལི་ཡ་ནུའོ་གཉིས་པས་
རེབ་ཐེངས་མང་ཆེ་བར་མོ་ཁྲིད་ནས་གློག་བརྙན་ལ་ལྟ་བར་བྱེད་དོ། །
མེ་མེ་ཡི་གྲོགས་མོའི་ནང་དུ་ཨ་མེ་རི་ཁའི་སྨན་ཤར་གསུམ་ཡོད། མོ་ཚོ་བྱ་གཟེབ་
འདྲ་བའི་གློག་དྲ་ལས་ཕྱིར་བུད་དེ་མ་ཁུང་ཏོ་ཡི་སྨན་ཆུང་ཚོ་དང་མཛའ་འབྲེལ་བཙུགས་
འདུག དེའི་ཁྲོད་ཀྱི་གཅིག་གི་མིང་ལ་ཕ་ཐེ་ལི་ཞ“པུའུ་ལང་ཟེར། ཨའོ་ལེ་ལི་ཡ་ནུའོ་
གཉིས་པའི་གཏོང་ཕོད་ཆེན་པོའི་སྣེ་ལེན་ལ་བཀའ་དྲིན་ཞུ་སླད། སྐུ་ཞབས་པུའུ་ལང་གིས་
ཀྱང་མེ་མེ་ལ་རང་ཚོའི་སྒོ་མོ་ཆེས་ཆེར་ཕྱེ་བ་དང་འབྲེལ་ཏེ། མོ་ནི་གཟའ་སྤེན་པར་སྤེལ་
བའི་བྲོ་ཚོགས་ལ་གདན་འདྲེན་ཞུས་པས། དེ་ནི་ཨ་མེ་རི་ཁའི་མི་དང་ས་གནས་ཀྱི་མི་དག་
མཉམ་པོར་བྱ་འགུལ་ནང་ཞུགས་ཐེངས་ཉག་གཅིག་པོ་དེ་ཡིན། ཧྥེ་ཨེར་ནན་ཏས་དོན་དེ
རྟོགས་རྗེས། གནས་སྐབས་སུ་ཨ་མཱ་ལན་ཏ“ཝུའུ་ཨེར་སུའོ་ལ་དང་གཟུགས་མི་མངོན་པའི་
སྨན་པ་སོགས་གཞོགས་སུ་བསྐྱུར་ནས། དོན་དག་གི་རླབས་ཚོགས་རེབ་གཅིག་སློང་མགོ་
བརྩམས། “ཁྱོད་ཀྱིས་འདང་རྒྱོབས་དང་།” མོས་མེ་མེ་ལ་ཁ་གཏད་དེ “ཧྲང་ཞའོ་ཡིས་དུར་
ཁུང་ནས་འདང་ཇི་ལྟར་རྒྱག་ངེས་སམ” ཟེར། འདི་ནི་མོས་ཝུའུ་ཨེར་སུའོ་ལའི་རྒྱབ་སྐྱོར་
ཐོབ་སླད་སྨྲས་པ་ནི་གསལ་བོར་མངོན། འོན་ཀྱང་ཀུན་པོའི་བློ་ཡུལ་ལས་འགོངས་པ་ནི།
ལོང་བར་གྱུར་ཟིན་པའི་རྒན་མོ་དེས་མེ་མེ་བྲོ་ཚོགས་སུ་ཞུགས་པ་དང་། ལོ་ན་མཉམ་པའི་
ཨ་མེ་རི་ཁའི་སྨན་ཤར་ཚོ་དང་གྲོགས་སྒྲིག་པ་ནི་མི་འཚམ་རྒྱུ་གང་ཡང་མེད་ཅིང་། གལ་
སྲིད་མོའི་ལངས་ཕྱོགས་བརྟན་ཞིང་ཆོས་ལུགས་གསར་བ་དེར་དད་པ་མ་བྱས་ན་ཆོག་ཚུལ་
བརྗོད་སོང་། མེ་མེ་ཡིས་ཀྱང་ཡང་མེས་ཀྱི་མའི་བསམ་ཚུལ་ལ་རྒྱུས་ལོན་ཡང་དག་ཐུབ་ཙ་
ན། བྲོ་ཚོགས་སྤེལ་རྗེས་ཀྱི་ཕྱི་ཉིན་དེར་སྔ་མོ་ནས་ལངས་ཏེ་མཆོད་འབུལ་ལ་ལྟ་རུ་ཕྱིན།
ཧྥེ་ཨེར་ནན་ཏས་མུ་མཐུད་དུ་ངོ་རྒོལ་བྱས་པར། ཉིན་ཞིག་མེ་མེ་ཡིས་མོར་ཨ་མེ་རི་ཁའི་
གྲོགས་པོ་དེ་ཚོས་རང་གིས་དཀྲོལ་བའི་གནའ་བོའི་རྣོ་སྦྲེང་ལ་ཉན་འདོད་ཅེས་བསྙད་རག་
བར་དུ་རྒྱུན་བསྐྱངས། གནའ་བོའི་རྣོ་སྦྲེང་ནི་དེ་ལྟར་བསྐྱར་དུ་རང་ཚང་ནས་སྤར་ཏེ་སྐུ་
ཞབས་པུའུ་ལང་གི་ཁྱིམ་དུ་བསྐྱལ། གནས་དེ་གར་ལོ་ན་གཞོན་པའི་འཁྲབ་དཀྲོལ་མཁན་
ལ་ཆེས་རྣམ་དག་གི་ཐལ་མོའི་རྡེབ་སྒྲ་དང་ཆེས་སྤྲོ་སེམས་ཁོལ་བའི་རྟེན་འབྲེལ་ཞུ་ཚིག་
ཐོབ་སོང་། དུས་དེ་ནས་བཟུང་། ཁོ་ཚོས་མོ་གདན་འདྲེན་ཞུས་ནས་བྲོ་ཚོགས་ལ་ཞུགས་
ཤིང་། གཟའ་ཉི་མའི་ཉིན་ཆུར་རྐྱལ་སར་བོས་ནས་ཆུ་རྐྱལ་སྟེག་པར་མ་ཟད། ད་རུང་གཟའ་
འཁོར་རེའི་ནངས་མོ་ནི་ཐེངས་གཅིག་ལ་ཞུས་ཏེ་མཉམ་པོར་དགུང་ཚིགས་གསོལ་བར་
བྱེད། མེ་མེ་ཡིས་དེ་བཞིན་ཆུ་རྐྱལ་སྟེག་ཚུལ་རྟོགས་པས། སྟེག་ཚུལ་ཡང་ཆེད་གཉེར་པ་
དག་དང་འགྲན་པར་ནུས་ལ། དུས་མཚུངས་སུ་ད་རུང་དྲྭ་གྲུག་རྒྱག་སྟངས་དང་། ཧྥོ་ཅི་ནེ་
ཡ་མེ་ཀྲུམ་ནི་ཐང་འབྲས་ལེབ་མོ་དང་ཇི་ལྟར་ལྕིབས་ནས་ཟ་ཚུལ་ཡང་ཤེས་སོང་། དེ་ལྟར་
བྲོ་ཚོགས་ནས་ཆུར་རྐྱལ་བ་དང་། མཐུད་ནས་དྲྭ་གྲུག་ར་བར་ཕྱིན་པར་བརྟེན། མོས་ལམ་
སང་ཤེས་རྟོགས་བྱུང་བ་ནི་དབྱིན་ཡིག་དེ་མོར་མཚོན་ན་དཀའ་གནད་ཅིག་མ་རེད་སྙམ་
པ་དེའོ། །ཨའོ་ལེ་ལི་ཡ་ནུའོ་གཉིས་པ་ནི་བུ་མོའི་སྔོན་སྐྱོད་ཀྱི་ཆར་སྤྲོ་བ་འབུམ་གྱིས་བརྟས་
པས། ཚོང་པ་ལྡོམ་པོ་ཞིག་གི་ལག་ནས་ཚོན་མདོག་རི་མོ་མང་པོས་བརྒྱན་པའི་དབྱིན་
ཡིག་གི་ཤེས་བྱ་ཀུན་བཏུས་དེབ་དྲུག་གི་བདག་ཉིད་ཅན་དེ་ཉོས་ནས་མོར་སྐྱེས་སུ་ཕུལ་
པར། མོས་ནི་ཁོམ་སྐབས་ཡོད་ཚེ་དེ་ཀློག་བཞིན་ཡོད། དཔེ་ཆ་ཀློག་ཚུལ་དེས་མོ་སྔོན་ཆད་
ཀྱི་བརྩེ་དགའི་ཁ་བརྡ་དང་གྲོགས་མོ་ཚོར་འགྲོགས་ནས་གསང་བའི་ཁང་བ་རུ་ཉེན་བརྒྱུད་
དུ་འགྲོ་བ་སོགས་ཀྱི་ཚབ་བྱེད་ཐུབ་པ་བྱུང་། འདི་ནི་མི་ཡིས་བཙན་གྱིས་སྐུལ་བ་མ་ལགས་
ཏེ། རྒྱུ་མཚན་ནི་མོ་ཀུན་གྱིས་རྟོགས་ཟིན་པའི་གསང་བ་དེ་གླེང་བར་མོས་པ་བྲལ་ཟིན་པས་
ཡིན། བཟི་མྱོང་བའི་བརྒྱུད་རིམ་དེར་ཕྱིར་འདང་རེ་བརྒྱབ་ཚེ། མོས་དེ་ནི་བསམ་མ་ཤེས་
པའི་ཉེན་བརྒྱུད་ཅིག་ཏུ་བརྩི་བས། སྤྲོ་སེམས་ཆེན་པོས་ཨ་ཕར་ལབ་སྟེ་ཉན་དུ་བཅུག་དུས།
ཨའོ་ལེ་ལི་ཡ་ནུའོ་གཉིས་པ་ནི་མོ་རང་ཉིད་ལས་ཀྱང་དགའ་བས་མྱོས། ཁོ་བགད་ནས་
དབུགས་ཀྱང་ལེན་ཁག་པར་གྱུར་ལ། ངག་ཏུ “གལ་སྲིད་ཁྱོད་ཀྱི་ཨ་མས་ཤེས་ཚེ” ཞེས་
བརྗོད་འོངས། དེ་ཡང་མོས་རང་གི་གསང་བ་རེ་ཁོར་ཤེས་སུ་བཅུག་ཐེངས་རེར། ཁོས་ནི་
དེ་ལྟར་དཔྱད་བརྗོད་སྤེལ་འགྲོ། ཁོས་དེ་སྔོན་བུ་མོར་ཁས་ལེན་དུ་བཅུག་སོང་སྟེ། ཡིད་
ཆེས་རིགས་འདྲ་དེའི་རྣམ་པས་རང་ལ་མོའི་ཆེས་ཐོག་མའི་བརྩེ་དུངས་ཀྱི་འཕེལ་རིམ་དེ་
བརྗོད་དགོས་ཚུལ་བཤད་པར། མེ་མེ་ཡིས་ཀྱང་ཁོར་རང་ཉིད་ཕ་མ་གཉིས་དང་འགྲོགས་
ནས་གུང་སེང་སྤྲོ་སྐྱིད་ལ་ཡོང་བའི་ཨ་མེ་རི་ཁའི་སྐྲ་ལོ་དམར་པོ་ཅན་གྱི་གཞོན་ནུ་ཞིག་ལ་
ཞེ་ཆགས་ཚུལ་སྨྲས་བྱུང་། “ལས་ལེགས་མ།" ཨའོ་ལེ་ལི་ཡ་ནུའོ་གཉིས་པ་ནི་དགོད་ཞོར་
དུ “གལ་སྲིད་ཁྱོད་ཀྱི་ཨ་མས་ཤེས་ཟིན་ཚེ………” ཞེས་བརྗོད་སོང་། ཡིན་ནའང་མེ་མེ་
ཡིས་ཁོ་ལ་གཞོན་ནུ་དེ་ཕྱིར་རང་རྒྱལ་དུ་ཕྱིན་པས། འཕྲིན་གསར་ཅི་ཡང་གོ་རྒྱུ་མི་འདུག་
ཟེར། མོའི་འཐུས་སྒོ་ཚང་བའི་བསམ་བློ་གཏོང་སྟངས་ཀྱིས་ཁྱིམ་ནང་གི་འཆམ་མཐུན་
སྲུང་འཛིན་ཐུབ་པ་བྱུང་། དེར་བརྟེན་ཨའོ་ལེ་ལི་ཡ་ནུའོ་གཉིས་པར་དུས་ཚོད་མང་པོ་ལྷག་
པ་ནི་ཕེ་ཐེ་ལ.ཁོ་ཐེ་སི་ཡི་སྟེང་དུ་བཀོལ་ནུས་པར་གྱུར། དེ་ཡང་ལུས་སེམས་གང་ཅིའི་
ཐད་ཁོས་ནི་སྔོན་ཆད་དང་འདྲ་བར་མགྲོན་ཚོགས་ལ་སྟོན་ཆེན་བཤམས་མི་ཐུབ་ཀྱང་། ད་
ལྟའི་དུས་ནང་ཡང་སྟོན་མོར་རོལ་ནས་དགའ་སྐྱིད་གཏོང་བའི་གོ་སྐབས་ཏིལ་ཙམ་ཡང་
ཤོར་དུ་འཇུག་མི་སྲིད་པས། ཁོས་ཡང་བསྐྱར་ལག་སྦྲེང་རོལ་ཆ་སྒོར་བླངས་སོང་སྟེ། རོལ་
ཆ་དེའི་སྟེང་གི་གནོན་ཐེབས་སྐོར་ཞིག་ལྷོད་པ་དག་ལྷམ་སྒྲོག་གིས་དམ་པོར་བསྡམས་
བྱུང་། ཁྱིམ་ཚང་ནང་དུ། ཨ་མཱ་ལན་ཏས་མུ་མཐུད་ནས་ཚར་རྒྱུ་རྫོགས་རྒྱུ་མེད་པའི་འདས་
གོས་དེ་སླ་བཞིན་པ་དང་། ཝུའུ་ཨེར་སུའོ་ལས་རང་ཉིད་རྒས་པ་དང་བསྟུན་ནས་མུན་ནག་
སར་འཚང་བར་བྱེད་དེ། དེར་མཐོང་ཆོས་གཅིག་མངོན་པ་ནི་ལི་སྡོང་འོག་གི་ཧོ་སའེ་ཨེར་
ཁ་ཏིའེ་ཨའོ་པུའུ་ཨེན་ཏིའེ་ཡའི་རྣམ་ཤེས་ལྡོམ་པོ་རང་ཡིན། ཧྥེ་ཨེར་ནན་ཏས་རང་ཉིད་
ཀྱི་དབང་ཤུགས་ཇེ་ཆེར་བཏང་བ་དང་བསྟུན་ནས། ཟླ་བ་རེར་བུ་ཧོ་སའེ་ཨེར་ཁ་ཏིའེ་ཨའོ་
ལ་འཕྲིན་ཡིག་འབྲི་བའི་ནང་དུ་ད་ནི་རྫུན་ཚིག་རྐང་གཅིག་ཀྱང་མི་འབྲི་སྟེ། བསྐུང་ངེས
པ་ནི་རང་དང་གཟུགས་མི་མངོན་པའི་སྨན་པའི་བར་ཡི་གེ་བསྐུར་བའི་དོན་ཚན་དེ་རེད།
ཁོ་ཚོས་མོའི་ལོང་གའི་ནང་དུ་རྒྱུ་ངན་པ་ལས་ལྡོག་པའི་འབྲས་སྐྲན་ཞིག་ཡོད་པ་བརྟག་
དཔྱད་བྱས་ནས་ཤེས་སོང་བས། ད་ནི་ཀུན་ཤེས་ཐབས་ཚུལ་སྤྱད་ནས་སྨན་བཅོས་བྱ་བར་
སྟ་གོན་བགྱིད་བཞིན་ནོ། །
གལ་སྲིད་ཨ་མཱ་ལན་ཏ་ཡི་དུས་དང་མི་འཚམ་པའི་འདས་ཚུལ་དེས་སྒུལ་སྐྱོམ་གསར་
བ་རང་མ་བཏང་བ་ཡིན་ན། པུའུ་ཨེན་ཏིའེ་ཡ་ཚང་གི་རྒུད་བཞིན་པའི་ལྷས་རའི་ནང་གི་
ལྷིང་འཇགས་ཀྱི་ཉིན་མོ་ནི་དུས་ཡུན་རིང་བོ་ཞིག་ལ་རྒྱུན་སྐྱོང་བར་ནུས། དོན་རྐྱེན་དེ་ནི་
མི་ཚང་མའི་ཡིད་ཀྱི་དགུ་ལའང་འཆར་མ་ཐུབ། མོ་ནི་ཅུང་རྒས་ཤིང་མི་གྲལ་དུ་ཡོང་
གྲངས་ཉུང་ནའང་། ཕར་བལྟས་ཚེ་ལུས་པོ་བཟང་ཞིང་བརྟན་བརླིང་ལྡན་པས། སྔོན་ཆད་
དང་འདྲ་བར་བདེ་ཐང་ཡིན་ཚུལ་བྲག་རྡོ་དང་གཉིས་སུ་མེད། དེ་ཡང་མོས་ཕྱི་དྲོ་དེར་ཧྲང་
ཞའོ་ཧོ་ལི་ནེ་ལེ་ཏོ་མར་ཁོ་སི་རྩ་བ་ནས་དང་ལེན་མ་བྱས་པར། རང་ཉིད་ཁང་བའི་ནང་
བཅུག་སྟེ་ངུ་འབོད་བསྒྲགས་མཚམས་ནས། མི་སུ་དང་སུ་ཞིག་གིས་ཀྱང་མོའི་ནང་སེམས་
ནི་མཐོང་ཐབས་བྲལ་སོང་། མོ་ཁང་བ་ལས་སྒོར་བུད་པའི་སྐད་ཅིག་མ་དེའི་ནང་དུ། མིག་
ཆུ་ནི་བཞུར་ནས་ཡོངས་སུ་ཟད་ཚར། དེར་བརྟེན་མཚམས་དེ་ནས་བཟུང་མོ་ངུ་བ་ཞིག་
སུས་ཀྱང་རིག་མྱོང་མེད། མཛེས་མ་ལེ་མེ་ཏའེ་སི་མཁའ་རུ་གཤེགས་དུས་ཡིན་ན་འདྲ།
ཨའོ་ལེ་ལི་ཡ་ནུའོ་དག་སྔ་ཕྱིར་བསད་དུས་ཡིན་ཡང་རུང་། ད་དུང་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡ་འདས་པ་ཀུན་པོ་གཅིག་མཚུངས་སོ། །དྲང་མོར་བཤད་ན་ཧྲང་ཞའོ་
ནི་མོ་འཇིག་རྟེན་འདིར་ཆེས་གཅེས་པའི་མི་ཡིན། ཚུལ་དེ་ཁོའི་བེམ་པོ་ལི་སྡོང་གི་འོག་ཏུ་
ཡོད་ཚུལ་རྟོགས་དུས་མོའི་རྣམ་འགྱུར་ལས་ཀྱང་མངོན་མྱོང་། མོ་ཡང་སོང་ནས་ཁོའི་བེམ་
པོ་ཁྱེར་ཡོང་རོགས་བྱས། དེར་མ་ཟད་མོས་ཁོར་དམག་ལྭ་སྐོན་ཞིང་ཁ་སྤུ་བཞར་བ་དང་།
སྐྲ་ལོ་ཤད་པར་མ་ཟད། སྨ་རར་པྲ་ཚིལ་ཡང་བྱུགས་མྱོང་བས། ཁོ་རང་ཉིད་ཆེས་གཟི་བརྗིད་
ཆེ་བའི་ལོ་ཟླའི་དུས་ནང་ལས་ཀྱང་ཡག་པོར་བཟོས་སོང་། མི་སུས་ཀྱང་དེའི་ནང་གི་
དགའ་དུངས་ཀྱི་སེམས་གཤིས་ནི་ཚོར་མ་ཐུབ། རྒྱུ་མཚན་ནི་ཁོ་ཚོ་ཚང་མ་ཨ་མཱ་ལན་ཏས་
བྱང་ཆ་ཡོད་པའི་སྒོ་ནས་འདས་པོའི་གཞུག་དོན་མཐའ་དག་བསྒྲུབས་འགྲོ་བའི་ཚུལ་ལ་
གོམས་ཟིན་པས་ཡིན། ཧྥེ་ཨེར་ནན་ཏ་ཉིད་མོས་གནམ་བདག་ཆོས་ལུགས་དང་འཚོ་བའི་
བར་གྱི་འབྲེལ་བ་ཅི་ཡང་ཤེས་མི་འདུག་པའི་ཆར་མཚར་སྣང་སྐྱེས། མོས་རྟོགས་པ་ནི་
གནམ་བདག་ཆོས་ལུགས་དང་འཆི་བ་ཡི་འབྲེལ་ལམ་སྟེ། ཕར་བལྟས་ཚེ་དེ་ནི་ཆོས་
ལུགས་རིགས་ཤིག་མ་ལགས་པར། ཡིན་ངོ་མ་ནི་འདས་མཆོད་ཀྱི་ཡུལ་སྲོལ་མངོན་པའི་
ལག་དེབ་ཕྲེང་བ་ཁ་ཚང་དང་འདྲ་སྙམ་སྐྱེས། ཨ་མཱ་ལན་ཏ་ཉིད་རང་གི་ཕྱིར་དྲན་ནང་
འབྱམས་དྲགས་པས། ཆོས་ཀྱི་ནང་དོན་ཞིབ་ཕྲ་དེ་རྣམས་ལ་རྒྱུས་ལོན་བྱེད་མི་ཐུབ། མོ་རྒ་
བའི་ཁུར་གྱིས་མནན་ཟིན་ནའང་། སེམས་ནང་གི་སྔ་དོན་ཡོད་ཚད་ད་རུང་གསར་ཞིང་
འཁྲུག་ཆ་དོད། མོས་ཕི་ཨའེ་ཐེ་ལུའོ་ཁོ་ལིའེ་སི་ཕི་ཡི་ཧྭར་ཚིའི་བྲོ་དབྱངས་གོ་དུས་སུ། ངུ་
འདོད་ཀྱི་ཚོར་ཟུག་ནི་གཞོན་དུས་ལྟར་སེམས་ངོགས་ནས་ལུད་པར་འགྱུར་བས། བཞུར་
ཟིན་པའི་དུས་ཚོད་དང་སྔོན་ཆད་ཀྱི་བསླབ་བྱ་གང་གིས་ཀྱང་རྗེས་ཤུལ་ཙམ་ཡང་བསྐྱུར་
མེད་པ་ལྟར་དུ་སྣང་། མོས་བརླན་གྱིས་བཟུང་ནས་རུལ་བར་ཁ་གཡར་ཞིང་སྐུ་དངོས་སུ་
གད་སྙིགས་ཀྱི་སྒམ་ནང་དུ་འཕངས་པའི་དབྱངས་སྦྱར་ཤོག་བསྟར་དག་ནི། སྔར་རྒྱུན་ལྟར་
ད་རུང་དྲན་ཤེས་ཀྱི་གཞི་རུ་འཁོར་ཏེ་རོལ་ཆ་ཡི་རྡེག་ཆས་ལ་བར་མེད་རྡུང་བཞིན་པ་འདྲ་
བའི་སྣང་བ་སྐྱེས། མོས་སྔོན་ཆད་ཚ་བོ་ཨའོ་ལེ་ལི་ཡ་ནུའོ་ཧོ་སའེ་ལ་བཅངས་པའི་བརྗོད་
དཀའ་བའི་བརྩེ་དུངས་ནང་དུ་སྔོན་གྱི་དྲན་པ་བསྣུབ་པའི་ཐད་ཚོད་ལྟ་བྱས་མྱོང་བ་དང་།
ཡང་ཧྲང་ཞའོ་ཧོ་ལི་ནེ་ལེ་ཏོ་མར་ཁོ་སིའི་བརྟན་འཇགས་ཀྱི་སྲུང་སྐྱོབ་འོག་གཞའ་རྒྱུའི་
ཐད་དུའང་ཚོད་ལྟ་བགྱིས་མོད། ཡིན་ནའང་ཡོད་ཚད་འབྲས་མེད་དུ་གྱུར་སོང་། མོ་རྒ་
བའི་དུས་སུ་ཆེས་རེ་ཐག་ཆད་པའི་སྦྱོར་བ་ཡང་ཅང་མེད་ཀྱི་ཁོངས་སུ་ལོག དེ་ཡང་ཧོ་
སའེ་ཨེར་ཁ་ཏིའེ་ཨའོ་ཆུང་བ་ལྷ་རིག་སློབ་གླིང་དུ་སྐྱེལ་བའི་ལོ་གསུམ་གྱི་སྔོན་དེར། མོས་
ཁོ་ལ་ཁྲུས་བགྱི་དུས་སྤྱད་པའི་དགའ་བྱིལ་གྱི་རྣམ་པ་ནི་རྨོ་མོ་བགྲེས་པོས་ཚ་བོར་ཁ་གཏད་
གཅོག་པ་དང་མི་འདྲ་སྟེ། འདྲ་ངོ་མ་ནི་བུད་མེད་ཀྱིས་སྐྱེས་པར་ཞབས་གཡོག་སྒྲུབ་པ་དང་
དབྱེར་མེད་ཅིང་། དཔེར་ན་ངག་སྒྲོས་སུ་ཁྱབ་བཞིན་པའི་ཧྥ་རན་སེའི་མཛེས་མ་དག་གིས་
སྤྱོད་བཞིན་པ་དང་ཀུན་ནས་མཚུངས་ལ། ཡང་མོ་ལོ་ན་བཅུ་གཉིས་དང་བཅུ་བཞི་ཡིན་
སྐབས་ཕི་ཨའེ་ཐེ་ལུའོ་ཁོ་ལིའེ་སི་ཕི་ཡིས་བྲོ་རྩེ་སྤྱད་ཀྱི་རྐང་སྣམ་དོག་མོ་གོན་ཞིང་།
འཕེན་ལྕག་གི་འཕེན་ཚད་དང་འགྲོགས་ནས་བྲོ་སྒྱུར་མཚར་བོ་བྱེད་པ་མཐོང་དུས་ཁོ་ལ་
བྱ་འདོད་པ་དེ་བཞིན་རེད། མོས་མཚམས་ལན་རེར་རང་ཉིད་ཀྱིས་སྐྱོ་གདུང་གི་མུན་རྒྱུན་
དེ་བཀག་འགོག་མ་ཐུབ་པའི་ཆར་སྐྱོ་བས་ཁེངས་པས། སྐབས་རེར་ཁྲོས་འཁྲུགས་རྔམས་ཏེ་
རང་གི་མཛུབ་ངོས་སུ་ཁབ་ཀྱིས་གཙགས་པའང་ཡོད། ཡིན་ཡང་མོ་ལ་ཆེས་གདུང་བ་དང་
ཁྲོ་བ་དང་སྐྱོ་བར་བྱེད་མཁན་ནི། བརྩེ་དུངས་ཞེས་པའི་དྲི་བསུང་ཕྱོགས་བཞིར་མཆེད་
ཀྱང་མི་རིག་སར་འབུ་ཡིས་ཟ་བཞིན་པའི་སེ་འབྲུའི་སྡོང་བོ་ནི་རིམ་ཅན་དུ་འཆི་ལམ་ནང་
ཕྱོགས་པ་དང་ངོ་བོ་གཅིག་པ་རང་ངོ་། །ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་
ནམ་ཡང་དམག་འཁྲུག་སློང་འདོད་པ་དང་འདྲ་བར། མོས་ཀྱང་གཡོལ་ཐབས་མེད་པར་ལི་
པེ་ཁ་དྲན་འོངས། མོའི་ཕུ་བོས་དྲན་པ་རབ་རིབ་ཏུ་བཏང་ཆོག་ཀྱང་། མོས་ནི་དྲན་པ་ཇེ་
དྲག་ཏུ་འགྲོར་འཇུག་པ་ལས་ཐབས་གཞན་མེད། ལོ་མང་པོའི་རིང་དུ། མོས་དཀོན་མཆོག་
ལ་རེ་ཞུ་ཉག་གཅིག་བགྱིས་པ་ནི། རང་ཉིད་ལ་ཆད་གཅོད་མི་ཡོང་རྒྱུ་སྟེ། མདོ་དེད་ན་མོ་
ལི་པེ་ཁ་ཡི་སྔོན་དུ་འཆི་བར་མི་འགྱུར་བ་དེ་རང་ཡིན། ལི་པེ་ཁ་ཚང་གི་སྒོ་ལམ་བརྒྱུད་
ཐེངས་རེར། ཁང་བ་རྙིང་ཞིང་ལོག་ལ་ཉེ་ཚུལ་མཐོང་བར། མོས་ནི་འདོད་པ་ཡོངས་ཁེངས་
ཀྱི་ཉམས་དང་བཅས་དཀོན་མཆོག་གིས་རང་གི་རེ་ཞུ་དང་དུ་བླངས་འདུག་སྙམ། ཉིན་
ཞིག་གི་ཕྱི་དྲོར། མོས་ནི་ཁྱམས་རིང་དུ་འཚེམ་བཟོ་བྱེད་བཞིན་པར། གློ་རྡེག་ལ་དྲན་
འཆར་ཞིག་མངོན་པ་ནི། རང་ཉིད་དེ་གར་ཙོག་སྡོད་པར་ཡིད་ཆེས་ཐོག རིགས་འདྲ་བའི་
ཚུགས་ཀ་དང་གཅིག་མཚུངས་ཡིན་པའི་ཉི་འོད་འོག་ཏུ་ལི་པེ་ཁ་འདས་ཚུལ་བསྒྲགས་
ཡོང་བ་རྣ་བས་ཐོས། མོ་ཙོག་པུར་བསྡད་དེ་ངང་སྒུག་བྱས། དེ་ནི་འཕྲིན་ཡིག་ཅིག་ལ་སྒུག་
བཞིན་པ་དང་ཡང་དག་མཚུངས། དུས་སྐབས་ཤིག་གི་ནང་། མོས་སྒྲོག་གུ་བླངས་རྗེས་ཡང་
བཙེམས་སོང་སྟེ། འདི་ལྟར་བྱེད་དོན་ནི་རེ་སྒུག་དེ་འདྲ་མི་རིང་བར་བྱེད་པའི་ཆེད་དུ་རེད།
ཁྱིམ་མི་ཚོས་ཨ་མཱ་ལན་ཏས་ལི་པེ་ཁ་ལ་མཛེས་སྡུག་གིས་ཁྱོགས་པའི་འདས་ལྭ་ཞིག་
འཚེམ་དྲུབ་བགྱི་བཞིན་པར་སྣང་འཇོག་བྱེད་ཀྱིན་མི་འདུག ཕྱིས་སུ། ཨའོ་ལེ་ལི་ཡ་
ནུའོ’ཐེ་ལི་སི་ཐེ་ཡི་ངག་ལས་ལི་པེ་ཁ་ནི་སྣང་བརྙན་འདྲེ་དང་མཚུངས་པར། ཤ་པགས་
གང་སར་གས་ཤིང་། སྤྱི་གཙུག་ཏུ་སྐྲ་སེར་པོ་ཆེས་ཉུང་བ་བཅས་ཐོས་དུས། ཨ་མཱ་ལན་ཏར་
མཚར་སྣང་ཅི་ཡང་མ་བྱུང་སྟེ། རྒྱུ་མཚན་ནི་ཁོས་སྤྲོས་བརྗོད་བྱས་པ་དེ་དང་མོས་ཡུན་རིང་
བར་དུ་རྟོག་བཟོ་བགྱིས་པ་གཉིས་པོ་གཅིག་པ་གཅིག་རྐྱང་ཡིན་པས་རེད། མོས་ནི་ལི་པེ་ཁ་
ཡི་བེམ་པོ་རོ་སྒམ་ནང་མ་བཅུག་སྔོན་ལ་མཛེས་སྤྲས་བྱེད་རྒྱུ་སེམས་ཐག་བཅད་ཚར་ཏེ།
གཙོ་བོ་ལ་པྲ་ཚིལ་གྱིས་བཞིན་ངོས་ཀྱི་གས་ག་དག་བསུབས་ཐོག སློབ་མ་དམ་པའི་སྐུ་
བརྙན་ལ་བསྐོན་འདྲའི་སྐྲ་ལོ་ཡིས་མོར་སྐྲ་རྫུན་མ་བཟོ་རྒྱུ་བཅས་ཡིན། མོས་དེ་ལྟར་མཛེས་
སྡུག་ལྡན་པའི་བེམ་པོ་ཞིག་མཛེས་སྒྱུར་བྱས་ཚར་བ་ལ། དེར་ད་རུང་རྒྱུ་ཡ་མ་སོ་མ་ལས་
བྱས་པའི་འདས་ལྭ་བསྐོན་དགོས་ཤིང་། དུར་སྒམ་གྱི་ངོས་སུ་ཡང་སྨུག་མདོག་གི་མཐའ་
རིས་མངོན་པའི་དར་སྣམ་གྱིས་གཡོགས་ངེས་པར་མ་ཟད། ད་དུང་ཆེས་ངོ་སོ་ཆེ་བའི་ཆོ་ག་
སྤེལ་རྗེས་གཞི་ནས་འབུ་སྲིན་མང་པོ་འདུག་སའི་གནས་སུ་འཇོག་རྩིས་ཡོད། མོས་སེམས་
ནང་སྡང་འགྲས་ཟབ་མོ་བཅངས་ནས་འཆར་གཞི་བཟོས་ཟིན་ཀྱང་། ཡིད་ལ་འཆར་བའི་
དྲན་ཚུལ་ཞིག་གིས་རང་ཉིད་འཇིགས་ཤིང་སྐྲག་པར་བཏང་སོང་སྟེ། དགའ་སྣང་ལ་བརྟེན་
ནས་སྦྱོར་བ་འདི་དག་སྤེལ་རྩིས་ལགས་ཀྱང་། མོས་ནི་འདིའི་ཡན་ཞིག་སྒྲུབ་པར་ག་ལ་
ནུས། ཡིན་ནའང་མོར་དེ་དག་གིས་བར་ཆད་མ་བཟོས་པར། མུ་མཐུད་ནས་བྱུང་རིམ་སྣ་
ཚོགས་འཐུས་ཚང་དུ་བཏང་བས། ཆེས་མཐའ་མར་འདས་མཆོད་སྒྲུབ་པའི་ཆེད་ལས་
མཁན་གྱི་ཆུ་ཚད་ལ་སླེབས་པར་མ་ཟད། འདས་པའི་ཆོ་ག་གཉེར་སྟངས་ལ་ནང་བྱན་ཆུད་
པའི་སློབ་དཔོན་ཆེན་པོ་དང་དོ་མཉམ་པ་བྱུང་། འཇིགས་སུ་རུང་བའི་འཆར་གཞི་འདིའི་
ཁྲོད་དུ་བློ་ཡུལ་ལ་མ་ཤར་བ་ཉག་གཅིག་པོ་ནི། མོས་སྔོན་ཆད་དཀོན་མཆོག་ལ་རེ་ཞུ
བགྱིས་ཟིན་ཀྱང་། ལི་པེ་ཁ་ཡི་སྔོན་དུ་མི་འཆི་བའི་ངེས་པ་མེད་པར་གྱུར། དོན་དངོས་སུ།
དོན་དག་ནི་འདི་ལྟར་བྱུང་བར་མངོན། ཆེས་མཐའ་མའི་དུས་སྐབས་སུ། ཨ་མཱ་ལན་ཏ་ལ་
ཕོག་རྡེག་བྱུང་བའི་ཚོར་བ་ཅི་ཡང་མེད་དེ། དེ་ལས་ལྡོག་པར་སེམས་ནང་སྐྱོ་གདུང་མཐའ་
དག་རྒྱབ་ཏུ་དོར་ནས་རང་དབང་ཆེན་པོ་ཐོབ་འདྲའི་ཚོར་སྣང་སྐྱེས། རྒྱུ་མཚན་བཤད་ན་
འཆི་བདག་གིས་བྱམས་སྙིང་རྗེའི་སྒོ་ནས་ལོ་འགའི་སྔོན་ནས་མོ་ལ་བརྡ་སྦྱོར་བཏང་སོང་།
དེ་ནི་མེ་མེ་སློབ་གྲྭར་ཕྱིན་ནས་ཅང་མ་འགོར་བའི་དུས་ཤིག་སྟེ། ཚ་གདུག་ཆེ་བའི་ཉིན
གུང་དེར། མོས་ཁྱམས་རིང་ནང་འཚེམ་བཟོ་བྱེད་པའི་ཚེ་ན་འཆི་བདག་དངོས་སུ་མཐོང་།
མོས་དུས་སྐབས་དེར་ཕ་རོལ་པོ་ངོས་ཟིན་ཙ་ན། འཇིགས་སྐྲག་གི་སྣང་བ་གང་ཡང་མེད་
པར་གྱུར། རྒྱུ་མཚན་བརྗོད་ཚེ་མོའི་མདུན་དུ་ལངས་འདུག་པ་ནི་ལུས་སུ་ལྭ་བ་སྔོན་པོ་
གོན་པའི་སྐྲ་ལོ་རིང་བའི་བུད་མེད་ཅིག་ཡིན། དེའི་ཕྱིའི་རྣམ་པ་ཅུང་རྒས་འདུག་ནའང་།
སྔོན་ཆད་རང་ལ་རོགས་པ་བརྒྱབ་ནས་ཟ་མ་གཡོས་སྦྱོར་བྱེད་མཁན་གྱི་པི་ལར་ཐེར་ནེ་ལ་
དང་ཅུང་འདྲ་བས་རེད། ཧྥེ་ཨེར་ནན་ཏ་རེབ་མང་པོར་མོའི་ཉེ་སར་ཡོད་ཀྱང་མོ་རིག་ཐུབ་
ཀྱིན་མེད། དེ་ཡང་མོ་ནི་དེ་ལྟར་ངོ་མ་ཡིན་ལ། དེ་བཞིན་ཤ་ཁྲག་གདོས་བཅས་སུ་གྲུབ་
འདུག་པས། རེབ་ཐེངས་འགའ་རེར་ཨ་མཱ་ལན་ཏ་ལ་ཁབ་ནང་སྐུད་པ་བརྒྱུ་རོགས་བཅོལ་
སོང་། འཆི་བདག་གིས་མོ་ནམ་དུས་འཆི་ངེས་པ་བརྗོད་མ་བྱུང་ལ། ད་རུང་མོར་ལི་པེ་ཁ་
ཡི་སྔ་གཞུག་གང་དུ་འཆི་ངེས་ཚུལ་ཡང་བཤད་མི་འདུག ལབ་ངོ་མ་ནི་མོས་ཟླ་བཞི་པའི་
ཚེས་དྲུག་ཉིན་ནས་མགོ་བརྩམས་ཏེ་རང་ཉིད་ལ་འདས་གོས་འཚེམ་དྲུབ་བྱས་ཆོག་ཟེར་བ་
རང་ངོ་། །འཆི་བདག་གིས་ད་དུང་མོར་བཟོ་དུས་མཛེས་ཤིང་ཞིབ་ལ་ཉོག་དྲ་ཡིན་དགོས་
པའི་མཚུངས་སུ། ལི་པེ་ཁ་ལ་འཚེམ་དྲུབ་བྱེད་དུས་དང་འདྲ་བར་ནན་ཏན་བྱ་བར་རིགས་
ཞེས་ཀྱང་གདམས་སོང་། དེས་ད་རུང་མོ་ནི་ལས་ཀ་ལས་ནས་གྲུབ་པའི་ས་སྲོས་དེར་འཆི་
བར་འགྱུར་བ་ལ། འཆི་དུས་ན་ཟུག་མེད་ཅིང་འཇིགས་སྐྲག་དང་བྲལ་བར་མ་ཟད། སེམས་
སྡུག་ཀྱང་མེད་ངེས་ཟེར། དུས་ཚོད་ཀྱི་གོམ་འགྲོས་དལ་བུར་གཏོང་སླད། ཨ་མཱ་ལན་ཏས་
ཆེས་ལེགས་པའི་ཡ་མ་སོ་མའི་དར་ཉོས་ནས་རང་གིས་དངོས་སུ་འཐག་མགོ་བརྩམས།
མོས་འཐག་ཚུལ་ནི་ཆེས་ཞིབ་ཚགས་ཅན་ཏེ། ལས་ཀ་འདིའི་རིགས་ལས་སླད་ལོ་ངོ་བཞི་
ཡི་དུས་ཚོད་འཛད་དུ་བཅུག མཐུད་ནས་མོས་མེ་ཏོག་འདྲུབ་མགོ་བརྩམས། ལས་ཀ་
འགྲུབ་ལ་ཉེ་བའི་དུས་ཚོད་གཡོལ་ཐབས་བྲལ་བར་མདུན་སར་བཅར་འོང་དུས། མོའི་
སེམས་སུ་ཁྱད་མཚར་གྱི་དོན་ཞིག་བྱུང་བ་མ་གཏོགས། རང་གི་འཚོ་བའི་འཆར་གཞི་ནི་
ལི་པེ་ཁ་འདས་པ་ཡི་གཞུག་ཏུ་སྣུར་མི་ཐུབ་པར་འདུག་སྙམ་བྱུང་། འོན་ཀྱང་ལས་ཀ་ལས་
དུས་ཀྱི་བློ་རྩེ་གཅིག་སྒྲིམ་གྱིས་མོར་ལྷོད་འཇགས་ཤིག་བྱིན་པས། དེ་དག་དང་ལེན་ཐུབ་
པར་བྱེད་དོ། །སྐབས་དེ་དག་གི་ཁྲོད་དུ། མོས་གཞི་ནས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་
ཨེན་ཏིའེ་ཡས་གསེར་ཉ་ཆུང་ཆུང་བཟོས་ཚར་རྗེས་ཡང་བསྐྱར་མེད་བརླག་ཏུ་གཏོང་བའི་
རྒྱུ་མཚན་ཤེས་སོང་། འཛམ་གླིང་ནི་མ་གཞི་ནས་བདག་གི་ཕན་ཆད་ཀྱི་དངོས་པོ་ཡིན་པ་
ལ། མོའི་ནང་སེམས་སུ་སྐྱོ་གདུང་གང་ཡིན་གྱིས་སྐྱོམ་སྒུལ་གཏོང་མི་ནུས། ལོ་མང་པོའི་སྔ་
རོལ་ནས་འདི་འདྲའི་རྟོགས་སད་མ་བྱུང་བའི་ཆར་མོ་བློ་ཕམ་ཆེན་པོ་སྐྱེས་པ་དང་། དེའི་
དུས་ད་རུང་དྲན་འཛིན་གྱི་ཤེལ་དག་གཙང་འབྱིད་བྱེད་ཐུབ་པ་དང་། གསར་རྐྱང་གི་འོད་
གསལ་ཀློང་དུ་འཇིག་རྟེན་བསྐྱར་བཞེངས་བྱས་ཀྱང་ཆོག་པར་མ་ཟད། ལྷོད་འཇགས་
ངང་ས་སྲོས་སྐབས་ཀྱི་ཕི་ཨའེ་ཐེ་ལུའོ་ཁོ་ལིའེ་སི་ཕི་ཡི་ལུས་སྟེང་གི་ཀུ་རུ་པིན་དའི་རྩྭ་
དེའི་བྲོ་བ་ཕྱིར་འགུགས་བགྱིས་ཆོག་ཅིང་། ད་རུང་ལི་པེ་ཁ་སྐྱོ་གདུང་གི་གནས་བབ་ལས་
སྐྱོབ་པར་ནུས། འོན་ཀྱང་འདི་ནི་བརྩེ་བ་ལས་བྱུང་བ་མིན་ལ་སྡང་བ་ལས་མཆེད་པའང་
མིན་ཏེ། ཡིན་ངོ་མ་ནི་ཁེར་རྐྱང་དེར་གཏིང་ཟབ་པའི་ཆ་རྒྱུས་ལོན་པས་སོ། །ཉིན་དེའི་
དགོང་མོའི་མེ་མེ་ཡི་སྐད་ཆའི་ནང་གི་སྡང་འགྲས་ཀྱིས་མོ་མཚར་དུ་བཅུག དེ་ནི་མོར་
ཆ་བཞག་ན་བརྩེ་དུངས་ཐད་ཕོག་ཐུག་བྱུང་བ་མིན་པར། ཡིན་པ་ནི་མོའི་ཚོར་བར་རང་
གི་བརྒྱུད་རིམ་དེ་གཞོན་ནུ་མ་གཞན་ཞིག་གི་སྟེང་བསྐྱར་འཁྲབ་བྱེད་ངེས་པར་འདོད།
མོ་ནི་ཕྱི་ཚུལ་ནས་བལྟས་ན་འདམ་གྱི་དྲི་མས་མ་གོས་པ་སྟེ། དོན་དངོས་སུ་སྡང་འགྲས་
ཀྱི་འདམ་བག་གིས་བརྫད་འདུག་པར་མངོན། འོན་ཀྱང་དེའི་དུས་མོས་ནི་ལས་དབང་
དང་ལེན་བྱས་ཟིན་ཅིང་། སེམས་ནང་ནོར་བཅོས་ཀྱི་འདོད་དོན་ཡོད་ཚད་ཡལ་ནས་
ཕྱིར་ཡོང་མེད་པ་གསལ་བོར་རྟོགས་ཀྱང་བོར་ལྷུང་གི་ཚོར་བ་ཡེ་མེད་དོ། །འདས་གོས་
བསླས་ནས་འགྲུབ་པར་བྱ་རྒྱུ་ནི་མོའི་དམིགས་འབེན་ཉག་གཅིག་ཡིན། མོས་ཐོག་མའི་
དུས་སྐབས་ནང་བཞིན་དགོས་མེད་ཀྱི་ཐགས་བབ་ཞིབ་ལས་ལ་ཁ་གཡར་ནས་དུས་ཚོད་
ཕར་བསྒྱང་རྩིས་མེད་ཅིང་། དེ་ལས་ལྡོག་པར་འགྲོས་ཚད་ཇེ་མགྱོགས་སུ་བཏང་སོང་།
གཟའ་འཁོར་གཅིག་གི་སྔོན་ཏེ། མོས་ཚོད་དཔག་ཏུ་ཟླ་གཉིས་པའི་ཚེས་བཞི་ཉིན་གྱི་
དགོང་མོར་ཆེས་མཐའ་མའི་ཁབ་སྐུད་རང་འཐེན་འདོད་སྐྱེས་པར་བརྟེན། མེ་མེ་ལ་ཕྱི་
ཉིན་སྤེལ་བཞིན་པའི་གནའ་བོའི་རྣོ་སྦྲེང་གི་གླུ་དབྱངས་ཚོགས་ཆེན་དེ་སྔུན་ལ་བསྣུར་ན་
འགྲིག་ཅེས་གྲོས་མགོ་བཏོན། མོས་གསལ་བཤད་གང་ཡང་མ་བྱས་པ་ལ། མཇུག་འབྲས་ནི་
གྲོས་མགོ་དེ་ཕ་རོལ་པོ་ཚོས་དང་དུ་མ་བླངས། དེ་བས། ཨ་མཱ་ལན་ཏས་ཐབས་བཀོད་འཐེན་
ནས་དུས་ཚོད་ཞེ་བརྒྱད་ཙམ་ཕྱི་འགྱང་བགྱིས། ཕྱིས་སུ་མོའི་ཚོར་བར་འཆི་བདག་གིས་
ཀྱང་མོར་དཔུང་རོགས་བྱས་འདུག་སྟེ། རྒྱུ་མཚན་ནི་ཟླ་གཉིས་པའི་ཚེས་བཞིའི་དགོང་
མོར་དྲག་རླུང་ལྡང་ནས་གློག་འདོན་བཟོ་གྲྭར་གནོད་སྐྱོན་བྱུང་བར་མངོན། ཡིན་ཡང་ཕྱི་
ཉིན་ཞོགས་པའི་ཆུ་ཚོད་བརྒྱད་པའི་སྟེང་། མོས་བུད་མེད་སུས་ཀྱང་འགྲུབ་ཏུ་མེད་པའི་
མཛེས་སྡུག་གི་བརྩམས་ཆོས་སྟེང་ལ་ཆེས་མཐའ་མའི་ཁབ་སྐུད་དེ་དྲངས་པ་དང་མཉམ་
དུ། ཆེས་སྤྱིར་བཏང་གི་ངག་གིས་རང་ཉིད་མཚན་མོ་དེར་འཆི་རྒྱུ་ཡིན་ཚུལ་ཁྱབ་བསྒྲགས་
བྱས། མོས་ད་རུང་ཁྱིམ་མི་ཚོར་དོན་དེ་གྲོང་ཁྱེར་དང་གྲོང་རྡལ་ཧྲིལ་པོར་བརྡ་ཡིག་སྤེལ་
དགོས་ཚུལ་ཡང་བསྙད་སོང་། རྒྱུ་མཚན་ནི་མོས་ཆེས་མཐའ་མར་འཇིག་རྟེན་ཐོག་གི་མི
ལ་བདེ་སྐྱིད་བསྐྲུན་ནས། རང་གི་ཐོབ་ཐང་དམན་པའི་མི་ཚེ་ལ་ཁ་སྐོང་བའི་རེ་བ་བཅངས་
པ་ཡིན། ད་རུང་མོའི་ལྟ་ཚུལ་ལ་དོན་དག་ཀུན་ལས་ཀྱང་འདས་པོ་ཚོར་འཕྲིན་སྐྱེལ་བའི་
ཡན་གྱི་དགེ་ལས་ཤིག་མེད་པར་བསམ་ཡོད།
དྲོས་ཇ་མ་སླེབས་པའི་སྔོན་དུ། ཨ་མཱ་ལན་ཏ་པུའུ་ཨེན་ཏིའེ་ཡ་ནི་ས་སྲོས་ཀྱི་དུས་སུ་
ལམ་ལ་ཆས་ཤིང་བར་དོའི་འཕྲིན་ཡིག་འཁྱེར་ནས་འགྲོ་ངེས་ཀྱི་འཕྲིན་གསར་ནི་མ་ཁུང་
ཏོ་ཧྲིལ་པོར་ཁྱབ་པ་བྱུང་། དེ་ལྟར་ཕྱི་དྲོའི་ཆུ་ཚོད་གསུམ་པ་སླེབས་དུས་མགྲོན་ཁང་ནང་
འཕྲིན་ཡིག་སྒམ་གང་འབྱོར་ནས་འདུག ཡི་གེ་འབྲི་ན་མི་འདོད་མཁན་ཚོས་ཨ་མཱ་ལན་
ཏར་སྐད་བསྐུར་སོང་བ་ལ། མོས་འབྲི་དེབ་ཆུང་བའི་ངོས་སུ་ཡི་གེ་འབྱོར་ཡུལ་གྱི་མིའི་རུས་
མིང་དང་ནམ་དུས་ཤི་བའི་ཉི་མ་སོགས་གསལ་བོར་བྲིས། “སེམས་བདེ་མོ་བྱོས།” མོས་
དོན་དག་བཅོལ་མཁན་ལ་སེམས་གསོ་ཡི་ཚུལ་དུ “ང་ཕར་ཕྱོགས་སུ་སླེབས་མ་ཐག་ཁོ་
ཚོ་གང་དུ་ཡོད་པ་འདྲི་རྩད་བྱས་ཆོག་ཅིང་། ཁྱོད་ཚོས་བསྐུར་བའི་སྐད་དག་དེ་ཚོར་ལབ་
འགྲོ” ཟེར། འདི་དག་ཡོད་ཚད་ནི་དགོད་བྲོའི་ཟློས་གར་ཞིག་དང་ཀུན་ནས་མཚུངས། ཨ་
མཱ་ལན་ཏ་ཅུང་ཙམ་ཡང་འཚབ་ཀྱིན་མེད་ཅིང་། ན་ཟུག་གི་རྗེས་ཤུལ་ཅི་ཡང་མངོན་མ་
བྱུང་བར་མ་ཟད། འགན་འཁྲི་དང་ལེན་བགྱིས་པས་ལོ་ན་སྔར་ལས་ཇེ་ཆུང་དུ་ཕྱིན་པ་ལྟར་
སྣང་། མོའི་གཟུགས་པོ་ནི་སྨྱུག་མ་ལྟར་འགྲེང་ཞིང་རིང་བས་དུས་རྒྱུན་དང་འདྲ། གལ་ཏེ་
རུས་སྒྲོམ་ཕྱིར་འབུར་ཞིང་སོ་རྒྱ་ཅུང་ཐོར་བ་མ་གཏོགས། ཕར་བལྟས་ཚེ་ལོ་ན་ཚོད་དངོས་
དང་བསྡུར་ན་ཆེས་གཞོན་པར་སྣང་། མོས་དངོས་སུ་འཕྲིན་ཡིག་ཡོད་ཚད་ངོས་ལ་རྡོ་སྣུམ་
སྙིགས་མ་བསྐུས་པའི་སྒམ་ནང་ཞོག་ཅེས་གདམས་པའི་མཚུངས་སུ། ད་རུང་དུར་སའི་
ནང་གི་གནས་གང་དུ་བདེ་བར་འཇོག་དགོས་ཚུལ་ཡང་བསྟན་སོང་བས། དམིགས་བྱ་ནི་
བརླན་དང་བྲལ་བར་བྱ་རྒྱུ་དེ་རང་རེད། སྔ་དྲོའི་དུས་སུ་མོས་ཤིང་བཟོ་ཞིག་བོས་ནས་བུད་
ཡོང་བ་དང་། མགྲོན་ཁང་དུ་ལངས་བསྡད་དེ་ཁོར་རང་གི་ལུས་པོ་ཚད་དུ་བཅུག་པ་ནི་
གཟབ་གོས་ཤིག་བཟོ་རུ་འཇུག་པ་དང་དབྱེར་མ་མཆིས། མོས་ཆེས་མཐའ་མའི་དུས་ཚོད་
འགའི་ནང་མཐའ་མེད་པའི་འགུལ་ཤུགས་ཤིག་འཕྱུར་དུ་བཅུག་བྱུང་བས། ཧྥེ་ཨེར་ནན་
ཏས་མོས་མི་ཚང་མ་དགའ་སླད་དེ་འདྲ་བྱས་པ་རེད་སྙམ་སོང་། ཝུའུ་ཨེར་སུའོ་ལས་པུའུ་
ཨེན་ཏིའེ་ཡ་ཚང་གི་མི་ཡོད་དོ་ཅོག་ནད་མེད་པར་འཆི་ངེས་ཚུལ་རྟོགས་པར་བརྟེན། ཨ་
མཱ་ལན་ཏའི་འཆི་རྟགས་ཀྱི་ཚོར་བར་དོགས་པ་ཟ་བར་མི་བྱེད་ཀྱང་། མགོ་བོ་འཐོམ་པའི་
འཕྲིན་ཡིག་བསྐུར་མཁན་དེ་ཚོས་སྔ་མོ་ནས་འདས་པོ་དག་ལ་ཡི་གེ་འབྱོར་སླད། མོ་གསོན་
པོར་དུར་ཁུང་དུ་མི་འཇུག་པའི་ངེས་པ་མི་འདུག་སྙམ་སྟེ་འཇིགས་ཤིང་སྐྲག དེ་བས་མོས
སྲོག་བསྡོས་ཀྱིས་ཁྱིམ་ནང་གཙང་འདེད་བྱས་ཐོག འུར་བརྒྱབ་སྟེ་ཡོང་མཁན་དག་དང་ཁ་
ཤགས་འཐབ་ཙ་ན། ཕྱི་དྲོའི་ཆུ་ཚོད་བཞིའི་སྟེང་གཞི་ནས་དམིགས་ཡུལ་གྲུབ། དེའི་དུས་
ཨ་མཱ་ལན་ཏས་རང་གི་དངོས་པོ་མཆིས་སོ་ཅོག་དབུལ་པོ་དག་ལ་བགོས་ཚར་བས། ཤུལ་
དུ་རང་ཉིད་འདས་རྗེས་སུ་བསྐོན་དགོས་པའི་གཙང་མར་བཀྲུས་ཟིན་པའི་ནང་གོས་དང་།
སྤྱིར་བཏང་གི་རྒྱུ་སྤུ་མ་དང་ཏེང་ཞིན་རས་ཀྱིས་བཟོས་པའི་ལྷམ་ཆ་གཅིག་བདོག་པ་གཉིས་
པོ་སླ་ཞིང་རྩིང་བོར་བཟོས་པའི་རོ་སྒམ་སྟེང་འཇོག་ཏུ་བཅུག མོས་ནི་བྱུང་རིམ་ཕྲ་རབ་
འདིར་སྣང་ཆུང་བྱས་མ་སོང་། རྒྱུ་མཚན་ཕུ་འདེད་བྱས་ན་མོས་བརྗེད་མི་སྲིད་པ་ནི་ཧྲང་
ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་འདས་རྗེས། ལག་ཤེས་བཟོ་ཁང་ནང་དུ་ཁོས་
གོན་པའི་འདྲུད་ལྷམ་དེ་ལས་ལྷག་མི་འདུག་པས་ན། རང་ཉིད་ཆེད་དུ་སོང་ནས་ཁོར་ལྷམ་
སོ་མ་ཆ་གཅིག་ཉོས་པའོ། །ཆུ་ཚོད་ལྔ་པར་བསླེབ་ལ་ཉེ་དུས། ཨའོ་ལེ་ལི་ཡ་ནུའོ་གཉིས་པ་
ཡོང་ནས་མེ་མེ་བླངས་ཏེ་གླུ་དབྱངས་རོལ་ཚོགས་ཤིག་ལ་ཞུགས་རྩིས་ཡོད་པར། ཁྱིམ་ནང་
འདས་མཆོད་སྒྲུབ་ལ་གྲ་སྒྲིག་བྱེད་བཞིན་པ་མཐོང་བས་མཚར་སྣང་སྐྱེས། དེའི་དུས་ཕར་
བལྟས་ན་ཆེས་སྐྱེ་སྟོབས་ཀྱི་དཔལ་འབར་བའི་མི་གསོན་པོ་ཉིད་ཨ་མཱ་ལན་ཏ་རང་ཡིན་
ཏེ། མོས་ད་རུང་གཟབ་ནན་དོད་པོའི་ངང་ཤ་མཛེར་ཡང་ལས་འདུག ཨའོ་ལེ་ལི་ཡ་ནུའོ་
གཉིས་པ་དང་མེ་མེ་ཡིས་ཀུ་རེ་རྩེ་བའི་ཟོལ་གྱིས་མོར་གྱེས་བརྡ་སྦྲན་ཞིང་། ད་དུང་ཐེངས་
རྗེས་མའི་གཟའ་སྤེན་པ་ཡི་དགོང་མོར་བསྐྱར་གསོན་གྱི་སྟོན་མོ་བཤམ་འགྲོ་ཞེས་ཀྱང་སྨྲས།
གོ་ཐོས་སུ་ཨ་མཱ་ལན་ཏ་པུའུ་ཨེན་ཏིའེ་ཡས་འདས་པོ་དག་ལ་འཕྲིན་ཡིག་འཁྱེར་རྒྱུ་རེད་
ཟེར་བས། ཡེ་ཤུའི་ཆོས་འཆད་མཁན་ཨན་ཏུང་ཉི་ཨའོ་དབྱི་ཧྲ་པེར་ཡང་ཆུ་ཚོད་ལྔ་པའི་
སྟེང་ཡོང་སྟེ་འདའ་ཁའི་ཆོ་ག་བསྟར་བར་གྲ་སྒྲིག་བགྱིས། འོན་ཀྱང་གནས་དེར་དུས་ཡུན་
སྐར་མ་བཅོ་ལྔ་ལྷག་ལ་བསྒུགས་པས། གཞི་ནས་འཆི་ལ་ཉེ་བའི་བུད་མེད་ཉིད་ནི་ཁྲུས་
ཁང་ལས་སྒོར་བུད་ཡོང་། མོས་མ་ཏ་ཕུའུ་ལན་རྟགས་ཅན་གྱི་རས་དཀར་པོའི་ཉལ་གོས་
གོན་ཐོག སྐྲ་བཤིགས་ཏེ་ཀུན་པོའི་མདུན་སར་མངོན་པ་མཐོང་འཕྲལ། ལོ་ན་བགྲེས་པའི་
ཡེ་ཤུའི་ཆོས་འཆད་མཁན་གྱིས་དེ་ནི་རྩེད་མཚར་འབའ་ཞིག་ཡིན་ཚུལ་ཐག་བཅད་པར་
བརྟེན། དེའི་མུར་མཆོད་པ་བཤམ་རོགས་ཀྱི་བྱིས་པ་ཕྱིར་འགྲོ་རུ་བཅུག ཡིན་ནའང་ཁོས་
གོ་སྐབས་འདི་བཀོལ་སྤྱོད་བྱས་ནས། ཨ་མཱ་ལན་ཏར་ལོ་ཉི་ཤུར་ཕྱི་འགྱང་བྱས་པའི་འགྱོད་
བཤགས་རེ་བྱེད་དུ་བཅུག་ཆོག་སྙམ། དེར་ཨ་མཱ་ལན་ཏས་ཐད་ཀར་བློ་ཐག་ཆོད་པའི་ངང་
མོ་ལ་མཚོན་ན་ཆོས་ལུགས་གང་གི་ཆོ་ག་ཡི་རམ་འདེགས་ཀྱང་མི་དགོས་ཞེས་ལན་ལྡོན་
ཟིན་ཏེ། རྒྱུ་མཚན་ནི་མོའི་སེམས་རྩ་དཀར་ཞིང་གཙང་ངེས་ཟེར་བའོ། །ཚུལ་དེར་ཧྥེ་ཨེར་
ནན་ཏུ་ངོ་མཚར་ཞིང་འཇིགས་དངངས་སྐྱེས་པས། མོས་གཞན་གྱིས་གོ་འགྲོ་བ་སོགས་ཀྱི་
ཐད་ཁ་ཡ་མི་བྱེད་པར། སྐད་མགོ་ཇེ་མཐོར་བཏང་ནས་ཨ་མཱ་ལན་ཏས་དོན་དངོས་སུ་ཅི་
འདྲའི་འཇིགས་སུ་རུང་བའི་ནག་ཉེས་ཤིག་བསགས་པ་ཡིན་ནམ། ལྷ་ཚོགས་ལ་ཕོག་ཐུག་
བཏང་སྟེ་འཆི་བ་ལས། ངོ་ཚ་དོར་ནས་འགྱོད་བཤགས་བྱས་ན་མི་རུང་བ་མེད་ཚུལ་བསྙད་
སོང་། དེ་བས་ཨ་མཱ་ལན་ཏ་ནི་ནང་དེར་བདེ་བར་ཉལ་ཟིན་ཅིང་། བཙན་སྐུལ་གྱིས་ཝུའུ་ཨེར་
སུའོ་ལར་མི་མང་ཚོགས་སར་རང་ཉིད་མོ་གཙང་ཡིན་མིན་ཐད་བརྟག་ཞིབ་བྱེད་དུ་བཅུག
“སུས་ཀྱང་གང་འདོད་ལྟར་ཚོད་དཔོག་བྱས་མི་ཆོག” མོས་སྐད་མགོ་ཇེ་མཐོར་
བཏང་ནས་ཧྥེ་ཨེར་ནན་ཏར་ཐོས་སུ་བཅུག་སྟེ “ཨ་མཱ་ལན་ཏ་པུའུ་ཨེན་ཏིའེ་ཡ་ནི་ཇི་
ལྟར་འཇིག་རྟེན་དུ་ཡོང་བ་ནང་བཞིན་དེ་ལྟར་འཇིག་རྟེན་དང་ཁ་འབྲལ་དུ་འཇུག་རྒྱུ་
ཡིན” ཞེས་བརྗོད་སོང་།
མོ་ལངས་མ་བྱུང་། མོ་ནི་འོག་གདན་མཐུག་པོར་ཁེན་པས་ངོ་མ་ནད་ཀྱིས་ཟིན་པ་
འདྲ། སྐྲ་ལོ་རིང་བོ་བསླས་རྗེས་རྣ་འགྲམ་དུ་དཀྲིས་སོང་། འཆི་བདག་གིས་བསླབ་སྟོན་
གནང་བ་གཞིར་བཟུང་སྟེ་མོ་འདི་བཞིན་དུར་སྒམ་ནང་དུ་ཉལ་དགོས། མཐུད་ནས་མོས་
ཝུའུ་ཨེར་སུའོ་ལར་མེ་ལོང་ཞིག་བསླངས་ཟིན་ལ། ལོ་ངོ་བཞི་བཅུ་ལྷག་གི་རིང་དུ་ཐོག་
དང་པོར་རང་ཉིད་ཀྱི་ལོ་ཟླས་བཅོམ་ཞིང་སྐྱོ་སྡུག་གིས་མནར་བའི་བཞིན་རས་ལ་བལྟས་
པར། རང་གིས་མཐོང་བ་དང་རྟོག་འཆར་ཁྲོད་ཀྱི་སྣང་བརྙན་གཉིས་ཀར་ཧེ་བག་ཅང་
མེད་པའི་ཆར་མཚར་སྣང་སྐྱེས། ཝུའུ་ཨེར་སུའོ་ལས་ཁང་བའི་ནང་གི་ལྷིང་འཇགས་ལས་
གནམ་ངོ་རུབ་ཚར་ཚུལ་རྟོགས།
“ཧྥེ་ཨེར་ནན་ཏ་ལ་བདེ་མོ་རེ་ཞུས།” མོས་རེ་ཞུ་ཡི་ཉམས་ཀྱིས “དུས་ཡུན་སྐར་
མ་གང་རིང་གི་འཆམ་མཐུན་ནི་མི་ཚེ་གང་བོའི་མཛའ་འབྲེལ་ལས་ལྷག་པ་ཡིན” ཞེས་
གདམས་སོ། །
“ད་ནི་དེ་འདྲ་བྱེད་པའི་དགོས་པ་མི་འདུག” ཨ་མཱ་ལན་ཏས་དེ་ལྟར་ལན་ལྡོན།
གནས་སྐབས་སུ་བརྩིགས་པའི་གར་སྟེགས་ཀྱི་གློག་འོད་གསལ་བྱུང་བར། འཁྲབ་
སྟོན་གྱི་ཁག་གཉིས་པ་འཁྲབ་མགོ་རྩོམ་དུས། མེ་མེ་ཡིས་འགོག་ཐབས་བྲལ་བའི་ངང་མོ་
དྲན་སོང་། གླུ་དབྱངས་དཀྲོལ་ནས་ཕྱེད་ཙམ་ལ་སླེབས་དུས། མི་ཞིག་ཚུར་ཡོང་སྟེ་མོའི་རྣ་
འགྲམ་དུ་འཕྲིན་གསར་དེ་བརྗོད་མ་ཐག འཁྲབ་སྟོན་ནི་དེའི་མུར་མཚམས་བཞག་བྱུང་།
ཨའོ་ལེ་ལི་ཡ་ནུའོ་གཉིས་པ་ཁྱིམ་ནང་སླེབས་རྗེས། མི་ཚོགས་ཕར་དེད་ནས་མདུན་སར་
ཕྱིན་པར། འཇིག་རྟེན་ཆོས་ཀྱིས་མ་གོས་པའི་མོའི་བེམ་པོ་འདྲེན་བྱེད་ཀྱི་ལམ་དུ་མངོན།
མོའི་བཞིན་རས་བཙོག་ཅིང་ཡ་ང་བ་ཡིན་པར་མ་ཟད། ལག་པ་སེང་རས་ནག་པོས་དཀྲིས་
འདུག་ཅིང་། ལུས་སུ་མཛེས་དགུས་ཁྱོགས་པའི་འདས་གོས་བསྐོན་འདུག དུར་སྒམ་ནི་
མགྲོན་ཁང་ནང་བཞག་ཡོད་ལ། གཞོགས་སུ་འཕྲིན་ཡིག་མང་པོ་བཅུག་པའི་སྒམ་ཞིག་
སྣང་ངོ་། །
ཨ་མཱ་ལན་ཏར་ཉིན་དགུའི་རིང་སྐུ་ཕུང་བསྲུངས་རྗེས། ཝུའུ་ཨེར་སུའོ་ལ་ཡང་མལ་
ཁྲིའི་གཞི་ལས་ལངས་མ་ཐུབ། བར་དེར་སང་ཐ་སའོ་ཧྥེ་ཡ“ཏེ་ལ“པི་ཏ་ཡིས་མོར་བདག་
སྐྱོང་བགྱིས། མོས་ཉི་མ་རེ་རེར་ཉལ་ཁང་ནང་ཟ་མ་ཁྱེར་ཡོང་བའི་མཚུངས་སུ། ཁ་ལག་
འཁྲུད་སྤྱད་བཅས་སུ་བཀོལ་བའི་སིལ་ཁུ་ཡང་སྐྱེལ་བར་བྱེད་ཅིང་། དེ་འབྲེལ་དུ་མ་ཁུང་
ཏོ་རུ་བྱུང་ཟིན་པའི་དོན་དག་ཡོད་ཚད་ཀྱང་མོར་བཤད། ཨའོ་ལེ་ལི་ཡ་ནུའོ་གཉིས་པ་
ཡང་རྒྱུན་དུ་མོར་བལྟ་རུ་བུད་ཡོང་ལ། ཡོང་དུས་མོར་ལྭ་བ་སྐྱེལ་བར་ངེས། མོས་ནི་ལྭ་བ་
དང་རྒྱུན་སྤྱོད་དངོས་པོ་དག་མལ་ཁྲིའི་འགྲམ་དུ་བཞག་པས། ཅང་མ་འགོར་བར་ལག་པ་
བསྲིངས་ཙམ་གྱིས་ལག་ཏུ་དངོས་པོ་ཡོང་སྲིད་པའི་གནས་ཤིག་བསྐྲུན། མོ་ད་རུང་ཨ་མཱ་
ལན་ཏ“ཝུའུ་ཨེར་སུའོ་ལ་ཆུང་བ་དེར་སྙིང་ཉེ་བྱུང་ཙ་ན། རང་དང་ཆེས་མཚུངས་པའི་བྱིས་
པ་དེ་ལ་ཡི་གེ་བསླབས། རྒན་མོ་འདི་ད་དུང་རིག་པ་གསལ་ཞིང་འཚོ་བར་རང་མགོ་ཐོན་
པར་བརྟེན། མི་ཀུན་པོར་བཞག་པའི་བག་ཆགས་ནི་ལོ་མང་པོ་ཞིག་བརྒྱུད་ཟིན་པས་རང་
བཞིན་དུ་རྒས་ཟིན་པ་དང་འདྲ། ད་ལྟ་མོས་དངོས་པོ་མཐོང་བའི་ཆར་དཀའ་ཁག་འདུག་
ནའང་། མི་སུ་ཡིན་ཡང་ཡོངས་སུ་ཞར་བའི་ཆར་དོགས་པ་ཟ་མི་སྲིད། མོར་འདང་ངེས་
པའི་དུས་ཚོད་དང་ཞི་འཇགས་ཀྱི་སེམས་ཁམས་བདོག་པ་དེས། ཁྱིམ་མི་རེ་རེའི་སྦྱོར་བར་
དོ་སྣང་བྱེད་བཞིན་པས་ན། སྔ་བ་གསུམ་གྱི་སྔོན་མ་བྱས་ནས་མེ་མེ་ཡི་གསང་བའི་སྡུག་
ཡུས་ཚོར་བྱུང་།
“འདིར་ཤོག་དང་།” མོས་མེ་མེར “ད་ལྟ་འུ་གཉིས་མ་གཏོགས་མེད་པས། སྙིང་རྗེ་
བའི་རྒན་མོ་ང་ལ་ཡང་སྙིང་དོན་དག་ཅི་ཞིག་བྱུང་ཚུལ་བཤད་རོགས” ཟེར།
མེ་མེ་ཡིས་དགོད་སྒྲ་ལན་འགའ་བཙིར་རྗེས་མོའི་ཁ་བརྡ་ལས་གཡོལ་བར་གྱུར། དེའི་
རྗེས་སུ་མེ་མེ་མོར་ལྟ་རུ་མི་ཡོང་བའི་ཚུལ་མཐོང་བས་སེམས་ནང་གི་དོགས་གཞི་དེ་གཏན་
ཁེལ་བྱས་སོང་། མོས་རྟོགས་པ་ནི་མེ་མེ་སྔོན་ཆད་དང་བསྡུར་ན་ཡག་སྤྲས་ལ་དགའ་ཞིང་།
སྒོར་འགྲོ་བར་སྒུག་དུས་བདེ་ལྷོད་འབྱུང་མི་སྲིད་པར་མ་ཟད། ཞག་གང་བོར་ཉེ་ལོགས་
ཀྱི་ཁང་བའི་ནང་འགྲེ་ལོག་རྒྱག་པའི་མཚུངས་སུ། ཕྱེ་མ་ལེབ་ཅིག་གིས་ལྡིང་སྐོར་རྒྱག་
པ་མཐོང་བར་ཡང་བཟོད་གླགས་བྲལ་བའི་སྡུག་བསྔལ་འབྱུང་བ་ཡིན། ཐེངས་ཤིག་མེ་མེ་
ཡིས་ཨའོ་ལེ་ལི་ཡ་ནུའོ་གཉིས་པ་འཚོལ་དུ་འགྲོ་རྒྱུ་ཟེར་ནས་ཕྱིན་པར། ཕྱི་མ་ནི་ཅང་མ་
འགོར་བར་ཁྱིམ་ནང་བུ་མོ་བཙལ་དུ་བུད་ཡོང་། ཝུའུ་ཨེར་སུའོ་ལ་དུས་སྐབས་དེ་འདྲར་
ཡང་ཧྥེ་ཨེར་ནན་ཏ་ནི་དོགས་པ་ཉག་ཙམ་ཡང་མ་ལངས་པའི་ཆར་མཚར་སྣང་སྐྱེས། མེ་
མེ་ཡི་མཚར་སྣང་སྐྱེ་འགྱུར་གྱི་སྦྱོར་བ་དང་དུས་ཆད་ལ་འགྲོ་བར་བྲེལ་བའི་ངང་ཚུལ།
འབུར་འཇོམས་ཅི་ནུས་བགྱི་བའི་རེ་འདོད་སོགས་ནི་ཧ་ཅང་མངོན་གསལ་ཡིན་ནའང་།
ཧྥེ་ཨེར་ནན་ཏར་མཚོན་ན་ཡུན་རིང་འགོར་རྗེས་ཀྱི་མཚན་མོ་ཞིག་ལ་ད་གཟོད་མོ་དང་
སྐྱེས་པ་ཞིག་གིས་ཟློས་གར་ཁང་ནང་དུ་མཆུ་འདབ་སྦྱོར་བཞིན་པ་མཐོང་བས། ཕྱིར་ཁྱིམ་
དུ་སླེབས་འཕྲལ་འགལ་འདུའི་རླབས་ཚོགས་དྲག་ཏུ་ལུད་པར་གྱུར།
སྐབས་དེའི་ནང་མེ་མེ་ནི་རང་གི་འཇིག་རྟེན་དུ་བྱིང་དྲགས་པས། ད་རུང་ཝུའུ་ཨེར་
སུའོ་ལ་ཡིས་མོ་བཙོངས་ཟིན་ཟེར། དོན་དངོས་སུ་མོས་རང་ཉིད་བཙོང་བ་རེད། དུས་
སྐབས་ངེས་ཅན་ཞིག་གི་ནང་། མོས་ནི་ག་ས་གང་དུ་རྗེས་ཤུལ་མང་པོ་བསྐྱུར་སོང་བར་
བརྟེན། ཆེས་རིག་པ་བརྡིབས་པའི་མི་ཡིས་ཀྱང་མཉམ་འཇོག་བྱེད་སྲིད། འོན་ཏེ་ཧྥེ་ཨེར་
ནན་ཏ་ཡིས་དེ་འདྲའི་འཕྱི་བའི་དུས་སུ་ཤེར་ཚོར་བྱུང་བའི་རྒྱུ་རྐྱེན་ནི། མོ་རང་ཉིད་
གཟུགས་མི་མངོན་པའི་སྨན་པ་དང་གསང་བར་འབྲེལ་འདྲིས་ཐད་མ་ཁོམ་པས་རེད། དེ་ལྟ་
ནའང་། མོས་ཆེས་མཐའ་མར་བུ་མོ་ཡི་གྲག་མེད་ཁུ་སིམ་དང་དབང་མེད་འཇིགས་དངངས།
བློ་ཁ་རྒྱུན་ལྡན་མིན་ལ། སྦྱོར་བ་ཉམ་ཆུང་ཡིན་པ་བཅས་ཀྱི་ཐད་མཉམ་འཇོག་བྱས་
ཟིན། དེ་བས་མོས་གྲག་འགུལ་ཅི་ཡང་མ་བསླངས་པར་ནན་ཏན་སྒོས་ལྟ་ཞིབ་བྱེད་མགོ་
བརྩམས། མོས་སྔར་བཞིན་བུ་མོ་དང་མོའི་གྲོགས་མོ་ཚོ་རང་འདོད་ལྟར་སྒོར་འགྲོ་རུ་བཅུག་
ལ། ཡང་མོར་རོགས་བྱས་ནས་གཟའ་སྤེན་པ་ཡི་མཉམ་འཛོམས་ཐད་རྒྱན་སྤྲས་མཛད་
དེ། ཕ་རོལ་པོས་དོགས་སེམས་བགྱི་བའི་གནད་དོན་ཅི་དང་གང་ཡང་བཏོན་མ་སོང་།
མོས་དེ་ལྟར་མེ་མེ་ཡི་སྐད་ཆ་དང་སྦྱོར་བ་མི་མཚུངས་པའི་ཚུལ་བདེན་དཔང་བྱེད་ཐུབ་
པའི་ཡི་གེ་དག་རུབ་སྡུད་ཚར་ཡང་། རང་སེམས་ཀྱི་དོགས་པ་ནི་ཏིལ་ཙམ་ཡང་མངོན་དུ་
མ་བཅུག་པར། ཐག་གཅོད་རང་བཞིན་ཅན་གྱི་གོ་སྐབས་ལ་བསྒུགས་ནས་བསྡད། ཉིན་
ཞིག་གི་དགོང་མོར། མེ་མེ་ཡིས་མོར་ཨ་ཕ་དང་མཉམ་པོར་གློག་བརྙན་ལ་བལྟ་རུ་འགྲོ་རྒྱུ་
ཟེར། ཅང་མ་འགོར་བར། ཧྥེ་ཨེར་ནན་ཏས་སྟོན་མོ་ཡི་ཤོག་སྦག་དང་ཨའོ་ལེ་ལི་ཡ་ནུའོ་
གཉིས་པའི་ལག་སྦྲེང་རོལ་ཆ་ཡི་སྒྲ་སོགས་ཕེ་ཐེ་ལ“ཁོ་ཐེ་སི་ཚང་གི་ཕྱོགས་ནས་མཆེད་
ཡོང་ཚུལ་ཐོས་པར་གྱུར། དེ་བས་མོས་ལྭ་བ་ལེགས་པོར་གོན་རྗེས་ཐད་ཀར་ཟློས་གར་ཁང་
ནང་དུ་ཕྱིན་པར། འདུག་སྟེགས་ཀྱི་རྒྱབ་རིས་ལས་རང་གི་བུ་མོ་ངོས་ཟིན། དེ་ཡང་ཚོད་
དཔག་གང་ཞིག་བདེན་པ་ཡིན་ཚུལ་ཤེས་པས། མོའི་ཁྲག་རྩ་ཡོད་ཚད་གྱེན་དུ་འཕྱུར་བས་
ན། མེ་མེ་ལ་མཆུ་འདབ་སྦྱོར་མཁན་གྱི་སྟག་ཤར་དེ་གསལ་བོ་ཞིག་རིག་མ་ཐུབ། ཡིན་
ནའང་མོས་ལྟ་མཁན་ཚོའི་འབྲུག་སྒྲ་ལྡིར་འདྲའི་འུར་སྒྲ་དང་དགོད་སྒྲའི་ཁྲོད་དུ་འདོད་
ལྡན་དེས་འདར་བའི་ངག་གིས “དགོངས་པ་མ་ཚོམས། དགའ་ལོ་མ” ཞེས་སྨྲ་བ་ཐོས་
འོངས། མོས་ནི་སྟག་ཤར་དེས་དེ་སྐད་འཆད་པ་ཐོས་འཕྲལ། སྨྲ་བ་གང་ཡང་མེད་པར་སོང་
སྟེ་མེ་མེ་ཟློས་གར་ཁང་ལས་ཕྱིར་དྲུད་ཡོང་ལ། ད་རུང་མོ་ཁ་སྐྱེངས་པར་བྱ་སླད་ཆེད་དུ་མི་
ཚོགས་ཀྱི་འདུ་ལོང་འཁྲིགས་སའི་ཐུར་ཁེ་པ་ཡི་སྲང་ཆེན་བརྒྱུད་ནས་ཕྱིར་ཁྱིམ་དུ་ལྡོག་
ཅིང་། མཐུད་ནས་མོ་ཉལ་ཁང་ནང་བཅུག་སྟེ་སྒོ་མོར་ཟྭ་བརྒྱབ།
ཕྱི་ཉིན་གྱི་ཕྱི་དྲོའི་ཆུ་ཚོད་དྲུག་པའི་སྟེང་དུ། ཧྥེ་ཨེར་ནན་ཏས་སྒོ་ཁར་ཡོང་ནས་
མཇལ་འདོད་མཁན་དེའི་སྐད་སྒྲ་ཐོས་བྱུང་། ཁོ་ལོ་ན་གཞོན་ཞིང་ངོ་མདོག་ལྗང་སེར་དུ་
མངོན་ཏེ། གལ་སྲིད་མོས་སྔོན་ཆད་ཅི་པུའུ་སའེ་པའི་མི་མཐོང་བ་མ་ལགས་ཚེ། ཁོའི་སྐྱོ་
སྡུག་གིས་ཁེངས་པའི་གཏིང་ཟབ་ཀྱི་མིག་ཟུང་རིག་དུས་ཡ་མཚན་པར་འགྱུར་ངེས་ལ།
ཡང་གལ་ཏེ་སེམས་པ་མོ་བཞིན་སྙིང་རྗེ་བྲལ་བ་མིན་པ་ཞིག་གིས་ཁོའི་འཕྲུལ་ནུས་ལྡན་
པའི་ཉམས་འགྱུར་མཐོང་ཚེ། རང་གི་བུ་མོར་ཁག་འཇོག་མི་བྱེད་པ་ཡིན། ཁོའི་ལུས་སྟེང་
དུ་རྒྱུ་ཡ་མ་སོ་མ་ལས་བཟོས་པའི་ལྭ་བ་རྙིང་བ་ཞིག་གོན་ཞིང་། ལྷམ་གྱི་ངོས་སུ་ཏི་ཚའི་
དཀར་རྩི་རིམ་པ་ཞིག་ཧུར་བརྩོན་སྒོས་བསྐུས་ཐོག ལག་ནང་གཟའ་སྤེན་པར་གསར་དུ་
ཉོས་པའི་མཐའ་ཆུང་རྩི་ཞྭ་ཞིག་བསྣམས་འདུག མི་ཚེ་འདིར་ཁོར་མཚོན་ན་འདི་འདྲའི་
འཇིགས་དངངས་ཆེ་བའི་དོན་ནི་སྔར་ཡང་མེད་ལ་ཕྱིན་ཆད་ཀྱང་འབྱུང་མི་སྲིད། ཡིན་
ཡང་ཁོའི་རང་བཀུར་དང་སྒམ་ཚུགས་ཀྱིས་རང་གཤིས་ལ་རྨ་ཕབ་མ་སོང་སྟེ། ལས་ཀར་
བརྩོན་འབྲས་སུ་རྩུབ་པོར་ཆགས་པའི་ལག་ཟུང་དང་གས་ཟིན་པའི་སེན་མོ་ཡིས་ཁོའི་
ཁྱད་གཤིས་ཅུང་ཉམས་དམས་སུ་བཏང་ཡོད། དེ་ལྟ་ནའང་ཧྥེ་ཨེར་ནན་ཏས་ལན་གཉིས་
པར་བལྟ་མ་དགོས་པར་ཁོ་ནི་ལག་བཟོ་པ་ཞིག་ཡིན་ཚུལ་རྟོགས་བྱུང་། མོས་ད་རུང་ཁོའི་
ལུས་སུ་གོན་པ་ནི་གཟའ་མཇུག་གི་ཚུལ་ལྡན་གྱོན་ཆས་ཉག་གཅིག་པོ་དེ་ཡིན་པ་ཤེས་ལ།
ཚི་ལེན་གྱི་འོག་ཏུ་མངོན་པའི་ཤ་རྗེན་སྟེང་ངང་ལག་ཀུང་སི་རུ་བུད་པའི་སྲིན་ཐོར་རང་
འདུག མོས་ཁོར་སྐད་ཆ་བཤད་དབང་མ་བྱིན་པར་མ་ཟད། ཁང་བའི་ནང་ལའང་ཡོང་དུ་
མ་བཅུག ཡུད་ཙམ་ནས་རང་ཁྱིམ་གྱི་སྒོ་མོ་མི་སྟོན་ཀ་མེད་བྱུང་། རྒྱུ་མཚན་ནི་ཁྱིམ་གྱི་
གང་སར་ཕྱེ་མ་ལེབ་སེར་པོ་འཕུར་ལྡིང་བར་མེད་བྱས་སོང་བས་རེད།
“ཁྱོད་སོང་ཞིག” མོས་ཁོར་གཏད་ནས “ང་ཚོ་རྣམ་དག་གི་ཁྱིམ་ཚང་དུ་ཁྱེད་ཀྱིས་
འཚོལ་བཞིན་པའི་མི་དེ་མེད” ཅེས་སྨྲས་སོ། །
ཁོའི་མིང་ལ་མ་ཝུའུ་ལི་ཞའོ.པ་པི་ལུང་ཟེར་ཞིང་། མ་ཁུང་ཏོ་རུ་སྐྱེས་ནས་ལག་
ཆགས་པ་ཞིག་སྟེ། ངང་ལག་ཀུང་སིའི་རླངས་འཁོར་ཞིག་གསོ་ཁང་གི་སློབ་མ་རང་རེད།
མེ་མེ་ལ་ཆ་བཞག་ན་སྟེས་དབང་གིས་ཁོ་ངོ་ཤེས་པ་ཡིན། ཉིན་ཞིག་གི་ཕྱི་དྲོར། མོ་དང་
ཕ་ཐེ་ལི་ཞ་པུའུ་ལང་གཉིས་ཀས་རླངས་འཁོར་ཞིག་བཙལ་ཏེ་འདེབས་འཛུགས་ར་བར་
རླུང་ཁར་གཡེངས་ན་འདོད་བྱུང་། དེའི་དུས་ཁ་ལོ་པར་ན་བཞིན་པས། ཁོ་མངགས་ཡོང་སྟེ་
རླངས་འཁོར་སྐོར་དུ་བཅུག མེ་མེ་ནི་བསམ་ཐོག་ལ་རྟ་རྒྱུགས་པ་ལྟར་ཁ་ལོ་པའི་འགྲམ་
གྱི་སྟེགས་བུ་དེར་བསྡད་པར་བརྟེན། ཆེས་ཉེ་ས་རུ་རླངས་འཁོར་ལ་ཁ་ལོ་ཇི་ལྟར་བསྒྱུར་
པའི་ཐད་ལྟ་ཞིབ་བྱེད་ཐུབ་སོང་། ཁ་ལོ་པ་ངོ་མ་དེ་དང་མི་འདྲ་བར། མ་ཝུའུ་ལི་ཞའོ་པ་པི་
ལུང་གིས་མོར་ཁ་ལོ་ཇི་ལྟར་བསྒྱུར་བའི་དཔེ་བསྟན་པར་མངོན། དེ་ཡང་མེ་མེ་ཆེས་ཐོག་
མར་སྐུ་ཞབས་པུའུ་ལང་ཚང་དུ་ཡོང་དུས་དེར། བུད་མེད་ཀྱིས་རླངས་འཁོར་སྐོར་བ་ནི་
མ་ཁུང་ཏོ་རུ་བསྟན་བཤིག་ཏུ་བལྟ་བར་བྱས་པས། མོ་ནི་གཞུང་ལུགས་ཤེས་བྱ་རོབ་ཙམ་
ཤེས་པ་ཡིས་མགུ་གང་ངོ་། །དེའི་རྗེས་སུ་ཟླ་བ་འགའི་རིང་མོས་མ་ཝུའུ་ལི་ཞའོ་པ་པི་ལུང་
མཐོང་མ་བྱུང་། ཕྱིས་སུ་ཡང་མོར་རླུང་ཁར་གཡེང་འདོད་ཡོད་དུས། ཁོའི་རྩུབ་རེག་ཆེ་
བའི་ལག་ཟུང་ཕུད། ཕ་རོལ་པོའི་སྐྱེས་པ་ཡི་མཛེས་སྡུག་ལ་རང་གིས་མཉམ་འཇོག་བྱས་
སོང་། ཡིན་ཡང་དེའི་རྗེས་དེར་མོས་ཕ་ཐེ་ལི་ཞར་ཁོའི་ང་རྒྱལ་ཆེ་བའི་རང་རློམ་ལ་རང་
ཉིད་སུན་འགྲོ་ཞེས་བརྗོད་མྱོང་། མོ་ནི་ཐོག་དང་པོར་ཨ་ཕ་དང་འགྲོགས་ཏེ་གཟའ་སྤེན་
པའི་ཉིན་གློག་བརྙན་ལ་ལྟ་རུ་འགྲོ་སྐབས། ཡང་བསྐྱར་མ་ཝུའུ་ལི་ཞའོ་པ་པི་ལུང་མཐོང་
འོངས། ཁོའི་ལུས་སུ་རྒྱུ་ཡ་མ་སོ་མ་ལས་བཟོས་པའི་ཚུལ་ལྡན་གྱོན་ཆས་གོན་འདུག་ཅིང་།
ཁོ་ཚོ་དང་ཐག་མི་རིང་བའི་གནས་ཤིག་ཏུ་ཙོག་ནས་ཡོད། མོའི་སྣང་བར་ཁོས་གློག་བརྙན་
ལ་མི་བལྟ་བར་ཁ་ཕྱིར་འཁོར་ཏེ་ཡང་ཡང་མོར་ལྟ་བར་བྱེད་མོད། དོན་ངོ་མར་དེ་ཡང་མོ་
ཁོ་ནར་ལྟ་བ་མ་ཡིན་པར་མོས་མཉམ་འཇོག་ཨེ་བྱེད་ལ་རེ་བ་ལྟར་དུ་སྣང་། མེ་མེ་ནི་རྩུབ་
ལྡན་རོལ་རྩེད་དེར་ཆེས་ཡི་ག་འཆུ་བར་འགྱུར། ཆེས་མཐའ་མར་མ་ཝུའུ་ལི་ཞའོ་པ་པི་
ལུང་ནི་ཚུར་ཡོང་སྟེ་ཨའོ་ལེ་ལི་ཡ་ནུའོ་གཉིས་པར་འཚམས་འདྲི་བྱས་སོང་། དེའི་དུས་
མེ་མེ་ཡིས་གཞི་ནས་ཁོས་སྔོན་ཆད་ཨའོ་ལེ་ལི་ཡ་ནུའོ་ཐེ་ལི་སི་ཐེ་ཡི་ཆེས་སྟབས་བདེ་
ཡིན་པའི་གློག་འདོན་ཁང་ནང་དུ་ལས་ཀ་གཉེར་མྱོང་བ་རྟོགས། དེ་བས་ཁོས་ནི་མོའི་ཨ་
ཕའི་མདུན་དུ་ཡང་རང་གི་མགོ་ཁྲིད་ལ་བཀུར་འདྲའི་བཟོ་བསྟན་འོངས། སྦྱོར་བ་དེ་ཡིས་
མོའི་སེམས་ནང་ཁོའི་ང་རྒྱལ་ཆེ་བའི་སྣང་བརྙན་དེ་རབ་ཅིག་མར་ཕབ་ཐུབ་པ་བྱུང་། ཁོ་
ཚོ་ཁེར་རྐྱང་ངང་ཞལ་མཇལ་མ་མྱོང་ལ། ཕན་ཚུན་ལག་བརྡ་རེ་སྟོན་པ་མ་གཏོགས་ད་
སྔ་ཕན་ཚུན་སྐད་ཆ་ཚིག་གཅིག་ཀྱང་བཤད་མ་སོང་། ཡིན་ནའང་དགོང་མོ་དེར་མོའི་རྨི་
ལམ་དུ་ཁོས་ནི་རང་ཉིད་མཚོ་ཉེན་ཞིག་གི་ཁྲོད་བསྐྱབས་ཟིན། འོན་ཀྱང་མོར་བཀའ་དྲིན་
ཞུ་བའི་རེ་འདོད་མེད་ཐོག་ཤིན་ཏུ་ཁྲོས་འཁྲུགས་རྔམ་པར་མངོན། འདི་ནི་ཕར་བལྟས་ན་
རང་ཉིད་ཀྱིས་ཁོ་ལ་ཁོས་རེ་ཞིང་འདོད་པའི་གོ་སྐབས་བྱིན་པ་དང་མཚུངས། དོན་དངོས་
སུ་འདི་ནི་མོས་མ་བྱུང་ན་སྙམ་པའི་རེ་བ་རང་ཡིན། ཚུལ་དེ་ནི་མ་ཝུའུ་ལི་ཞའོ་པ་པི་ལུང་
ཁོ་ན་མ་ལགས་པར། མོར་བསམ་པ་འཁོར་བའི་སྐྱེས་པ་མཐའ་དག་ལ་དེ་བཞིན་ནོ། །རྒྱུ་
མཚན་དེའི་དབང་གིས་རྨི་ལམ་ལས་སད་རྗེས་མོ་ནི་རང་ལ་ཁོང་ཁྲོ་རབ་ཏུ་སྐྱེས། རྒྱུ་རྐྱེན་
ཕུ་འདེད་བྱེད་སྐབས་མོ་ཁོར་སུན་སྣང་སྐྱེས་པ་ལྟ་ཞོག དེ་ལས་ལྡོག་སྟེ་མགོ་གནོན་ཁག་
པའི་འུར་ལངས་ཤིག་གིས་ལམ་སང་ཁོ་དང་འཕྲད་འདོད་སྐྱེས་བྱུང་། གཟའ་འཁོར་གཅིག་
གི་ནང་རོལ་དེར། འུར་ལངས་དེ་ནི་ཉི་མ་རེ་རེར་ཇེ་དྲག་ཏུ་འགྲོ་བཞིན་པར། གཟའ་སྤེན་
པ་སླེབས་དུས་འཕེལ་བའི་རྩེ་མོར་སླེབས། མོས་ཤུགས་དྲག་པོའི་སྒོ་ནས་བཀག་གཅུན་
བགྱིས་པས། གཞི་ནས་ཁོར་འཚམས་འདྲི་ཞུ་དུས་ཕ་རོལ་པོར་རང་གི་སྙིང་ནི་ཕྱིར་ལྡིང་
འདྲ་དེ་ཚོར་དུ་བཅུག་མ་སོང་། མོ་ནི་དགའ་སྤྲོ་དང་སྡང་སེམས་འདྲེས་མའི་གཞི་རུ་མགོ་
བོ་འཐོམ་ཙ་ན། ཐོག་དང་པོར་ལག་པ་ཕར་ལ་སྲིང་བར་བྱེད། འདི་འདྲའི་དུས་སུ་སླེབས་
པར་གཞི་ནས་མ་ཝུའུ་ལི་ཞའོ་པ་པི་ལུང་གིས་མོའི་ལག་པར་ཐུག་ཐུབ་པར་གྱུར། མེ་མེ་
ནི་སེ་གོལ་གཏོགས་པའི་ཡུན་དེར་རང་གི་འུར་ལངས་ཐད་བློ་འགྱོད་སྐྱེས། དེ་ལྟ་ནའང་
ཁོའི་ལག་པ་ནི་རང་དང་ཆ་འདྲ་བར་འཁྱག་ཅིང་བརླན་གྱིས་ཟིན་པས་ན། སེམས་ནང་
གི་འགྱོད་གདུང་ནི་དེ་མ་ཉིད་དུ་ཡིད་ཚིམས་ཤིག་ཏུ་གྱུར། ཉིན་དེའི་དགོང་མོར། མོའི་
སེམས་ནང་གསལ་བ་ནི་གལ་ཏེ་མ་ཝུའུ་ལི་ཞའོ་པ་པི་ལུང་ལ་ཁོས་ཧམ་སེམས་བཅངས་པ་
ཙམ་ཡིན་པ་ཤེས་སུ་མ་བཅུག་ཚེ། རང་ཉིད་ནི་དུས་ཡུན་ཐུང་ངུའི་ནང་ཡང་བདེ་འཇགས་
ཡོང་མི་ཐུབ་སྙམ་ལ། དོན་དེའི་ཆེད་དུ་མོ་ནི་གཟའ་འཁོར་དེར་སུག་པར་དལ་ཁོམ་ཞིག་
མ་བྱུང་། མོས་ཐབས་ཤེས་ཡོད་ཚད་སྤྱད་ནས་ཕ་ཐེ་ལི་ཞ་པུའུ་ལང་རང་དང་འགྲོགས་ཏེ་
རླངས་འཁོར་སློང་བར་འགྲོ་བསམས་ཀྱང་འདོད་ཐོག་ལ་ཡོང་མ་ཐུབ། ཆེས་མཐའ་མར་
མོས་མ་ཁུང་ཏོ་རུ་གུང་གསེང་སྤྲོ་སྐྱེལ་ལ་སླེབས་པའི་ཨ་མེ་རི་ཁའི་སྐྲ་ལོ་དམར་པོ་ཅན་གྱི་
གཞོན་ནུ་རང་བཀོལ་སྤྱོད་བྱས་སོང་བ་དང་། བཟོ་དབྱིབས་གསར་བ་ཅན་གྱི་རླངས་འཁོར་
ལ་ལྟ་བར་ཁ་གཡར་ཏེ་ཁོར་མོ་ཁྲིད་དུ་བཅུག་ནས་བཟོ་གྲྭའི་ནང་དུ་ཕྱིན། དེ་གར་མ་ཝུའུ་
ལི་ཞའོ་པ་པི་ལུང་མཐོང་བའི་སྐད་ཅིག་མ་དེར། མེ་མེ་ཡིས་ད་ནས་བཟུང་རང་གིས་རང་
ཉིད་ལ་མགོ་གཡོགས་མི་ཐུབ་པ་སྟེ། དོན་དངོས་སུ་རང་གིས་ཁོ་དང་ཁེར་རྐྱང་ངང་འཕྲད་
པའི་འདོད་མོས་དེར་རྒོལ་ལན་བསློགས་མི་ནུས་ཚུལ་གསལ་བོར་རྟོགས། དུས་མཚུངས་
སུ་མོས་ཀྱང་ཕ་རོལ་པོས་རང་ཉིད་ཡོང་བ་མཐོང་མ་ཐག་ཅི་ཡིན་ཤེས་སོང་ཞེས་ཡིད་ཆེས་
པས་ན། ཡང་དབང་མེད་དུ་ཡིད་ཀྱི་གྲུ་ག་ཞིག་ནས་ཁྲོ་རླུང་ལྡང་མགོ་བརྩམས།
“ང་ཡོང་དོན་ནི་བཟོ་དབྱིབས་གསར་བའི་རླངས་འཁོར་ལ་བལྟ་འདོད་པ་དེ་ཡིན།”
མོས་དེ་ལྟར་ལབ།
“འདི་ནི་ཆེས་བཟང་བའི་ཁ་གཡོར་ས་རེད།” ཁོས་ཀྱང་དེ་བཞིན་ལན་ལྡོན།
མེ་མེ་ཡི་ཚོར་ངོགས་སུ་རང་ཉིད་ཁོའི་ང་རྒྱལ་གྱི་འོད་སྣང་གིས་སྲེག་བཞིན་འདུག་
སྙམ་པར། སེམས་ཤུགས་གཅིག་སྒྲིལ་གྱིས་ཕ་རོལ་པོའི་མེ་མགོ་གནོན་འདོད་སྐྱེས། འོན་
ཀྱང་ཁོས་མོ་ལ་དུས་ཚོད་མ་བྱིན་ཏེ། “སྐྲག་མི་དགོས།” ཁོས་སྐད་དམའ་མོར་མོ་ལ་གཏད་
དེ “བུད་མེད་དག་སྐྱེས་པར་དགའ་བ་ནི། རེབ་འདི་ཐེངས་དང་པོ་མིན” ཞེས་བརྗོད་
འོངས། མོའི་ཚོར་བར་རང་ཉིད་ཨུ་ཐུག་ཏུ་གྱར་བས། བཟོ་དབྱིབས་གསར་བ་ཡིན་པའི་
རླངས་འཁོར་ལའང་མ་བལྟས་པར་གནས་དེ་ག་རང་དང་བྲལ་སོང་། མོ་ཞག་གང་བོར་
མལ་ཁྲིའི་སྟེང་དུ་ཕར་འཁོར་ཚུར་ལོག་བྱས་པས། ཁོང་ཁྲོའི་དབང་གིས་བར་མེད་ངུས། མོ་
ཆེས་ཐོག་མའི་དུས་ནང་ངེས་པ་དོན་གྱིས་ཨ་མེ་རི་ཁའི་སྐྲ་ལོ་དམར་པོ་ཅན་གྱི་གཞོན་ནུ་
དེར་དགའ་མྱོང་། ཡིན་ནའང་ད་ལྟ་བལྟས་ཚེ་ཁོ་ནི་ལག་ཡོངས་སུ་ཆགས་མེད་པའི་བྱིས་
པ་ཞིག་རེད། སྐབས་དེ་ག་ནས་བཟུང་། མོས་ནི་མ་ཝུའུ་ལི་ཞའོཔ་པི་ལུང་མངོན་པའི་སྔུན་
དུ་ངེས་པར་ཕྱེ་མ་ལེབ་སེར་པོ་མཐོང་ངེས་པ་ཚོར། མོས་ངོ་མ་སྔོན་ཆད་ནས་རིག་མྱོང་།
ལྷག་དོན་རླངས་འཁོར་ཞིག་གསོ་བྱེད་པའི་བཟོ་གྲྭ་སྟེ། དེའི་དུས་ད་རུང་སྲོག་ཆགས་དེ་
ཚོ་བསྐུ་སྣུམ་གྱི་དྲི་མར་དགའ་བ་རང་རེད་ཀྱང་སྙམ། ཐེངས་ཤིག་ལ། མུན་གནག་པའི་
ཟློས་གར་ཁང་ནང་དུ། མོའི་ཚོར་བར་ཕྱེ་མ་ལེབ་ཀྱིས་རང་གི་མགོ་ཐོག་ཏུ་ལྡིང་སྐོར་རྒྱག་
བཞིན་པ་དང་འདྲ། དེ་ལྟར་མ་ཝུའུ་ལི་ཞའོཔ་པི་ལུང་གིས་མོར་དགའ་སེམས་བསྟན་མགོ་
བརྩམས་རྗེས། ཁོ་ནི་མི་ཚོགས་ཁྲོད་བསྐུངས་ཟིན་ནའང་། མོ་ཁོ་ནས་ད་གཟོད་རྣམ་ཤེས་
དེ་ངོས་ཟིན་པར་འགྱུར་ཙ་ན། མོས་གཞི་ནས་ཕྱེ་མ་ལེབ་སེར་པོ་ནི་ཁོ་དང་འབྲེལ་བ་ཡོད་
ཚུལ་རྟོགས། དེ་བཞིན་གླུ་དབྱངས་ཚོགས་པའི་ཉན་མཁན་ཁྲོད་དང་། ཟློས་གར་ཁང་གི་
ལྟ་མཁན་ནང་། མཆོད་འབུལ་ཆེན་པོའི་མི་ཚོགས་ཀྱི་གཞི་ཀུན་ཏུ། མ་ཝུའུ་ལི་ཞའོ་པ་
པི་ལུང་གི་གཟུགས་རིས་བདོག་སྟེ། མོས་ཁོ་མ་མཐོང་ཡང་ཚོར་སྲིད། རྒྱུ་མཚན་ནི་ཕྱེ་མ་
ལེབ་སེར་པོས་ཁོ་དེ་གར་ཡོད་ངེས་པ་བསྟན་འགྲོ་བས་རེད། ཐེངས་ཤིག ཨའོ་ལེ་ལི་ཡ་
ནུའོ་གཉིས་པ་ནི་ཕྱེ་མ་ལེབ་ཚོས་དབུགས་ཀྱི་འབྱིན་རྔུབ་དགག་པར་བྱེད་པའི་འཕུར་
ལྡིང་གིས་སུན་པོ་བཏང་བར། མོས་ཅུང་མིན་ན་ཆེས་ཐོག་མར་ཁོར་ཁས་ལེན་བྱས་པ་
ལྟར་ཕ་རོལ་པོའི་གསང་བ་དེ་བཤད་ལ་ཁད་བགྱིས་མོད། ཡིན་ནའང་ཐད་ཚོར་གྱིས་མོར་
རེབ་འདིར་ཁོ་སྔར་རྒྱུན་ལྟར་དགོད་མི་སྲིད་པའི་ཁར། ད་རུང “ཁྱོད་ཀྱི་ཨ་མས་ཤེས་སོང་
ཚེ......” ཞེས་ཀྱང་སྨྲ་བར་མི་བྱེད་དོ། །ཉིན་ཞིག་གི་ཞོགས་པར། ཧྥེ་ཨེར་ནན་ཏ་
སེའི་མེ་ཏོག་གི་ཡལ་ག་གཏུབ་གཅོད་བྱེད་བཞིན་ཡོད་པར། གློ་བུར་འུར་སྐད་ཅིག་སྒྲོག་
ཞོར་མེ་མེ་ཚུར་འཐེན་སོང་། རྒྱུ་མཚན་ནི་ད་ཅི་མོ་མཛེས་མ་ལའེ་མེ་ཏའེ་སི་མཁའ་ལམ་
དུ་གཤེགས་སའི་གནས་དེར་ལངས་འདུག སྐད་ཅིག་མ་དེའི་ནང་། མོའི་ཚོར་བར་ཁྱད་
མཚར་གྱི་སྣང་ཚུལ་ནི་ཡང་བསྐྱར་རང་གི་བུ་མོའི་སྟེང་འབྱུང་སྲིད་བསམས་བྱུང་། རྒྱུ་
མཚན་ཕུ་འདེད་བྱས་ན་གློ་རྡེག་ལ་མངོན་པའི་གཤོག་སྒྲས་མོ་དངངས་ཤིང་འཚབ་ཏུ་
བཅུག དེ་ནི་གསལ་བོར་བཤད་ན་ཕྱེ་མ་ལེབ་ཀྱིས་ལྡིང་སྐོར་རྒྱག་བཞིན་པས་རེད། མེ་མེ་
ཡིས་དེ་ཚོ་འོད་ཟེར་ཁྲི་ཕྲག་གི་ཀློང་དུ་གཞི་མེད་སྒོས་མངོན་པ་མཐོང་བས། སེམས་ནང་གློ་
བུར་འཚབ་པ་ཡིན། དེའི་དུས་མ་ཝུའུ་ལི་ཞའོ་པ་པི་ལུང་ནང་དུ་སླེབས་བྱུང་བ་དང་། ཡོང་
དོན་ནི་ཕ་ཐེ་ལི་ཞ་པུའུ་ལང་གི་ལེགས་སྐྱེས་ཤིག་བསྐྱལ་ནས་ཡོང་བ་ཡིན་ཟེར། མེ་མེ་
ཡིས་ངོ་ཚའི་མགོ་མནན་ཞིང་མི་བདེ་བའི་ཆ་བཀག་པའི་མཚུངས་སུ། རང་བྱུང་གི་འཛུམ་
མདངས་དེ་རྫུན་བཟོ་བྱེད་པའི་ཐད་ཧུར་བརྩོན་བགྱིས་ཤིང་། ཁོར་དངོས་པོ་ནི་སྒྲོམ་སྐྱོར་
སྟེང་དུ་བཞག་ཆོག་ཚུལ་ལབ་ཟིན་ཏེ། རྒྱུ་མཚན་དྲངས་ན་རང་གི་ལག་ཟུང་ཧྲིལ་པོ་འདམ་
བག་གིས་ཁེངས་པས་ཡིན། ཟླ་འགའི་རྗེས་སུ་ཧྥེ་ཨེར་ནན་ཏས་སྐྱེས་པ་དེ་སྒོའི་ཕྱིར་བསྐྲད་
པའི་ཚེ་ན་རེབ་དེའི་མཇལ་འཕྲད་ཡེ་ནས་དྲན་མ་བྱུང་། ཡིན་ཡང་སྐབས་དེར་མོས་དྲན་
པ་ཉག་གཅིག་པོ་ནི་ཁོའི་མཁྲིས་ནད་ཀྱིས་ཟིན་འདྲའི་སེར་མདོག་གི་ངོ་གདོང་དེའོ། །
“སྐྱེས་པ་འདི་དངོས་གནས་མཚར་བོ་འདུག”" ཧྥེ་ཨེར་ནན་ཏས “ངོར་བལྟས་ན་
འཆི་ལ་ཉེ་བ་དང་མཚུངས” ཟེར།
མེ་མེ་ཡིས་ཕྱེ་མ་ལེབ་ཀྱི་རྐྱེན་པས་ཨ་མར་བག་ཆགས་ཟབ་མོ་བཞག་པར་མངོན་
སྙམ་སོང་། རྒྱ་སེའི་མེ་ཏོག་གི་ཡལ་ག་གཏུབ་གཅོད་བྱས་ཚར་རྗེས། མོས་ལག་པ་བཀྲུས་
འཕྲལ་རྡོག་ཁྲེས་བཟུང་སྟེ་ཉལ་ཁང་དུ་ཕྱིན་ནས་ཁ་ཕྱེ། དེ་ནི་ཀྲུང་གོ་པས་བཟོས་པའི་
རྩེད་ཆས་ཤིག་ཡིན། སྒམ་ཆུང་ལྔ་རིམ་པ་བྱས་ནས་བརྩེགས་ཏེ་འདུག་པར། ཆེས་ནང་
རོལ་གྱི་སྒམ་ཆུང་དེའི་ནང་ཤོག་བྱང་ཞིག་བཞག་ཡོད་ཅིང་། ངོས་སུ་བྲིས་པའི་ཡི་གེ་ནི་
དཀའ་ཚེགས་ཅན་རེད། ཕར་བལྟས་ན་ཡི་གེ་དེ་འདྲ་འབྲི་མི་ཤེས་མཁན་ཞིག་གིས་བྲིས་
པ་དང་འདྲ། ང་ཚོ་གཟའ་སྤེན་པར་ཟློས་གར་ཁང་ནང་དུ་ཐུག་ཅེས་མངོན། དེ་སྔར་སྒམ་
ཆུང་ནི་སྒྲོམ་སྐྱོར་སྟེང་དུ་ཡུན་རིང་བཞག་པར། ཧྥེ་ཨེར་ནན་ཏར་མཚོན་ན་མཚར་སྣང་
གིས་ཁ་ཕྱེ་ངེས་ཀྱང་སྲིད་ཙ་ན། མེ་མེ་ནི་སྐབས་དེར་ཡུད་ཙམ་རིང་སྐྲག་ནས་སྡོད་བཟོད་
དཀའ་བར་གྱུར་ལ། དུས་མཚུངས་སུ་མ་ཝུའུ་ལི་ཞའོ་པ་པི་ལུང་གི་སྤོབས་པ་དང་བློ་གྲོས་
ལ་སྤྲོ་བས་བརྟས་ཤིང་། ད་རུང་ཁོས་རང་ཉིད་དུས་ཆད་དུ་འགྲོ་ངེས་ཀྱི་ལྷད་མེད་པའི་ཡིད་
ཆེས་ལའང་མཚར་དགོས་བྱུང་། མེ་མེ་ཡིས་ཨའོ་ལེ་ལི་ཡ་ནུའོ་གཉིས་པར་གཟའ་སྤེན་
པའི་དགོང་མོར་དུས་ཆད་ཡོད་པ་རྟོགས་ཀྱང་། རེ་འདོད་ཀྱི་མེ་ལྕེ་ཡིས་མོ་གཟའ་འཁོར་
གཅིག་རིང་བསྲེགས་པས། གཟའ་སྤེན་པ་སླེབས་དུས་མོས་ཨ་ཕར་བཤད་ནས་མོ་གཅིག་
པུ་ཟློས་གར་ཁང་ནང་འཇོག་རྒྱུ་སྟེ། གློག་བརྙན་ཚར་ཚེ་གཞི་ནས་མོ་ལེན་དུ་ཡོང་རྒྱུ་བྱས་
སོང་། གློག་གསལ་བའི་ཚེ་ན། མཚན་མོར་རྒྱུ་བའི་ཕྱེ་མ་ལེབ་གཅིག་གིས་མོའི་མགོ་ཐོག་
ཏུ་ལྡིང་སྐོར་བརྒྱབ་བྱུང་། དུས་ཚོད་སླེབས་པར་གློག་ཞུ་གཟིམས་སོང་། མ་ཝུའུ་ལི་ཞའོ.པ་
པི་ལུང་དེའི་མུར་ཡོང་སྟེ་མོའི་འགྲམ་དུ་ཙོག མེ་མེ་ཡི་ཚོར་བར་རང་ཉིད་ནི་འཚབ་ནས་
བདེ་བྲལ་གྱི་འདམ་གཞོང་དུ་འཕག་འཚག་རྒྱག་པ་དང་དབྱེར་མེད་དུ་གྱུར་པར་མ་ཟད།
མོའི་རྨི་ལམ་དུ་མཐོང་བ་ནང་བཞིན། ལུས་སུ་འཕྲུལ་སྣུམ་གྱི་དྲི་མ་བྲོ་ཞིང་། མུན་ནག་
ནང་ཕལ་ཆེར་མཐོང་མི་ཐུབ་པའི་སྐྱེས་པ་དེས་ད་གཟོད་རང་ཉིད་སྐྱོབ་ནུས་པ་དང་ཡང་
དག་མཚུངས།
“ཁྱོད་གལ་སྲིད་མ་ཡོང་ཚེ།” ཁོས་མུ་མཐུད་ནས “རྗེས་སུ་ང་གཏན་ནས་རིག་མི་
མེ་མེ་ཡི་ཚོར་ངོགས་སུ་ཁོའི་ལག་ལྕི་མོ་དེས་རང་གི་པུས་མགོ་མནན་སོང་། དེ་ནི་ཁོ་
ཐུབ” ཟེར།
གཉིས་ཀ་ཁེར་རྐྱང་གི་འཇུག་ངོགས་སུ་བུད་ཟིན་པ་གསལ་བོར་ཤེས།
“ང་ནི་ཁྱོད་ཀྱི་བཤད་སྟངས་འདིར་མི་དགའ་བ་ཡིན།” མོ་དགོད་ཞོར་དུ “ཁྱོད་
ཀྱིས་ནམ་ཡང་བཤད་མི་དགོས་པའི་གཏམ་དེ་དག་གླེང་འགྲོ” ཞེས་སྨྲས།
མོ་ནི་སྨྱོས་པ་ནང་བཞིན་ཁོར་དགའ་སོང་། མོ་ཕར་འཁོར་ཚུར་འཁོར་བྱས་ནས་
གཉིད་ཀྱི་བདེ་བར་རོལ་མི་ཐུབ་ཅིང་། བཟའ་བཏུང་གི་ཆར་འདང་མི་རྒྱག་པས། ཁེར་
རྐྱང་གི་ཟབ་སར་ལྷུང་བ་ལ། རང་གི་ཨ་ཕ་ཡིན་ཡང་གེགས་རྡོ་རུ་གྱུར་པར་མངོན། མོས་
དུས་ཆད་ལ་ཁ་གཡར་ནས་ཉོག་འཛིང་གི་རྨོངས་དྲ་བྱས་པས་ཧྥེ་ཨེར་ནན་ཏས་ཀྱང་སེལ་
ཁག་པ་བྱུང་། མོ་ད་ནི་གྲོགས་མོར་བལྟ་རུ་མི་འགྲོ་སྟེ། རྒྱུན་གཏན་གྱི་འགྲོ་ཕྱོགས་དག་སིལ་
བུར་གཏོར་ནས་རང་འདོད་ཀྱི་དུས་ཚོད་དང་ས་གནས་སུ་མ་ཝུའུ་ལི་ཞའོ་པ་པི་ལུང་དང་
འཕྲད་པར་བྱེད། ཆེས་ཐོག་མའི་དུས་ནང་མོ་ནི་ཁོའི་རྩིང་སྤྱོད་ལ་དེ་འདྲ་དགའ་བོ་མ་བྱུང་།
ཁོ་ཚོ་རླངས་འཁོར་ཞིག་གསོ་ར་བའི་ལྟག་རྒྱབ་ཀྱི་ནེའུ་གསིང་སྟེང་ཐོག་དང་པོར་འཕྲད་
དུས་སུ། ཁོས་ནི་ཕངས་པ་མེད་པར་མོ་ཁྲིད་དེ་གཅན་གཟན་ལྟ་བུའི་རྣམ་པར་ཞུགས་
སྐབས། མོ་ཐང་ཆད་ནས་འཆི་ལ་ཉེ་བར་བཟོས། དུས་ཕྱིས་སུ་མོར་ཆ་བཞག་ན་རྣམ་པ་
དེར་ཡང་གཉོམ་དུངས་ཀྱི་མངོན་སྟངས་ཤིག་བདོག་ཚུལ་རྟོགས་པར། གཞི་ནས་ལྷོད་
འཇགས་ཀྱི་ཆ་ཡལ་བ་དང་བསྟུན་ནས་ཁོ་དང་འབྲལ་མི་འདོད་པ་བྱུང་ཐོག བློ་གཅིག་
སེམས་གཅིག་གིས་ཁོའི་དྲེག་ལེན་ལྡེ་གུ་དང་འཕྲུལ་སྣུམ་གྱི་བྲོ་བ་འདྲེས་མའི་མི་སེམས་
བསླུ་འགྱུར་གྱི་ཁ་དབུགས་ནང་བཟི་འདོད་ཀྱི་རེ་བློས་ཁེངས། ཨ་མཱ་ལན་ཏ་མ་ཤི་བའི་སྔོན་
དེར། མེ་མེ་ནི་སྨྱོ་ཧམ་ཁྲོད་གློ་རྡེག་ཏུ་རྟོགས་སད་རོབ་ཙམ་བྱུང་བར། སྔོན་དཔག་དཀའ
བའི་མདུན་ལམ་ཐད་འཇིགས་ཤིང་དངངས་མགོ་བརྩམས། དེའི་དུས་མོས་བུད་མེད་ཅིག་
གིས་ཤོན་པད་སྤྱད་ནས་མོ་འདེབས་ཤེས་ཚུལ་གོ་བ་ལ། གསང་བའི་ངང་དུ་ཕ་རོལ་པོའི་སྒོ་
ནང་འཛུལ་ཏེ་གོ་ཁར་ཙོག་ནས་ཞབས་ལ་གཏུགས། མི་དེ་ནི་པི་ལར་ཐེར་ནེ་ལ་རེད། སྨན་
ཆུང་ཉིད་སྒོ་ནང་དུ་འཛུལ་ཡོང་བ་མཐོང་མ་ཐག མོས་ནི་མེ་མེ་ཡི་སེམས་དོན་གསལ་
བོར་ཤེས་སོང་། “ཙོག་ཅིག” མོས་དེར་མཐུད་ནས “ཤོན་པད་མ་སྤྱད་ཀྱང་། ངས་པུའུ་
ཨེན་ཏིའེ་ཡའི་ཁྱིམ་རྒྱུད་ཀྱི་མི་དག་གི་མ་འོངས་པའི་གནས་ཚུལ་ལ་ཚོད་དཔོག་བྱེད་
ནུས” ཟེར། མེ་མེ་ཡིས་སྐབས་དེར་མི་རྟོགས་ལ། རྗེས་སུ་ཡང་གཏན་ནས་མི་ཤེས་ཏེ། མི་
ལོ་བརྒྱར་འཚོ་བར་ཉེ་ཞིང་མོ་འདེབས་མཁན་གྱི་རྒན་མོ་དེ་ནི་རང་གི་ཨ་ཕའི་རྨོ་མོ་ཡིན་
པ་རང་ངོ་། །དོན་ངོ་མར་མོས་རྟོགས་པའི་དབང་དུ་བཏང་ཡང་ཡིད་མི་ཆེས་པ་ཡིན། ལྷག་
དོན་རྒན་མོ་དེས་འགེབ་སྤྲས་གང་ཡང་མེད་པར་མོ་ལ་མཛའ་ཆུ་དྲག་ཏུ་ཁོལ་བའི་ཆ་དེའི་
ཚ་མགོ་ནི་མལ་ཁྲིའི་སྒང་དུ་གཞི་ནས་གནོན་ཐུབ་ཅེས་ཀྱང་ལབ་སོང་། དེ་ཡང་མ་ཝུའུ་
ལི་ཞའོ་པ་པི་ལུང་ལ་མཚོན་ནའང་ལྟ་བ་དེ་བཟུང་ནས་ཡོད། ཡིན་ཡང་མེ་མེ་ནི་གཏན་
ནས་ཡིད་མ་ཆེས། མོའི་སེམས་གཏིང་དུ་དེ་ནི་བཟོ་པ་དེའི་ནོར་འཛོལ་ཅན་གྱི་འདང་རྒྱག་
སྲོལ་ཡིན་པར་དོགས་པ་ཟོས། མེ་མེ་ཡིས་སྐབས་དེར་བརྩེ་དུངས་ནི་རྣམ་པ་རིགས་གཅིག་
གིས་རྣམ་པ་རིགས་གཞན་ཞིག་ཕམ་པར་བཟོ་བ་རང་ངོ་འདོད་པ་དང་། དེ་ནི་ཕོ་བར་ཆ་
བཞག་ན་རྒྱགས་པར་གྱུར་ཚེ་མི་ལྟོགས་ཚུལ་དང་གནས་ལུགས་གཅིག་པ་གཅིག་རྐྱང་
རེད་ཀྱང་བསམས་མྱོང་། པི་ལར་ཐེར་ནེ་ལ་ཡིས་མོའི་ནོར་འཁྲུལ་གང་དེ་དག་བཅོས་བྱས་
པར་མ་ཟད། སོ་རས་བཏིངས་ཡོད་པའི་མལ་ཁྲི་རྙིང་བ་དེ་སེར་སྣ་ཅི་ཡང་མེད་པར་གཡར་
འོངས། རྒན་མོ་དེར་ཆ་བཞག་ན་མལ་ཁྲི་དེའི་སྟེང་མེ་མེ་ཡི་སྤོ་བོ་ཨེར་ཁ་ཏིའེ་ཨའོ་སྦྲུམ་
ཞིང་སྐྱེས་ལ། ཡང་ཕྱིས་སུ་ཨའོ་ལེ་ལི་ཡ་ནུའོ“ཧོ་སའེ་མངལ་ནང་ཁུར། མོས་ད་རུང་སྨན་
ཆུང་དེར་སྐེ་ཚེའི་ཕྱེ་འདམ་གྱི་རླངས་པ་ཡིས་ཇི་ལྟར་སྦྲུམ་འགོག་བྱེད་ཚུལ་བསླབས་པའི་
མཚུངས་སུ། མོར་སྨན་ཆུ་ཡི་སྡེབ་སྦྱོར་བརྒྱུད་བསྒྲགས་བྱ་བར་བརྟེན་ནས་བློ་ཡུལ་ལས་
འགོངས་པའི་དོན་དག་བྱུང་ཚེ་གང་ལྟར་བགེགས་སེལ་བགྱི་བའི་ཐབས་བསྟན་པ་དང་།
དེ་མིན “བསམ་དཀར་གྱི་འཕག་འཚག” ཇི་ལྟར་གཞོགས་སུ་གནོན་ཚུལ་ཡང་ཞིབ་བུར་
བསྙད། མཇལ་འཕྲད་དེས་མེ་མེ་ལ་ཉིན་དེའི་ཕྱི་དྲོར་བཟི་རྗེས་སུ་སྤོབས་པ་བརྙེས་འདྲའི་
ཚོར་བ་དེ་རང་ཐོབ། འོན་ཀྱང་ཨ་མཱ་ལན་ཏ་ཤི་བ་ཡིས་མོའི་སྦྱོར་བ་ཕྱི་སྣུར་བྱེད་དགོས་
སོང་། སྐུ་ཕུང་སྲུང་བའི་ཉིན་དགུའི་རིང་། མོ་ནི་དུས་ཡུན་ཐུང་ངུའི་ནང་ཡང་མྱ་ངན་ཞུ་
བར་ཡོང་བའི་མི་ཚོགས་ཁྲོད་གཞའ་ནས་སྡོད་པའི་མ་ཝུའུ་ལི་ཞའོ་པ་པི་ལུང་དང་བྲལ་
མྱོང་མེད། དུས་ཕྱིས་ཀྱི་རྒྱུན་རིང་བོར་འདུན་བྱས་པ་དང་གཡོལ་ཐབས་བྲལ་བའི་ནང་
སིམ་སྡོད་ཀྱིས་ཁོ་ཚོ་དུས་ཡུན་རབ་ཅིག་ལ་ཁ་ཁར་བཟོས། སྐབས་དེ་གའི་ཉི་མ་རེ་རེར་
མོའི་ནང་སེམས་ལ་མནར་གཅོད་དྲག་པོ་ཐེབས་པས། བྲེལ་བ་ལངས་ནས་སྡོད་བཟོད་མེད་
པས་འཕྱོ་འགུལ་གྱི་རགས་དེ་བརྟན་པོར་བཟོ་མ་ནུས། དེ་བས་ལུས་པོ་སྒོའི་ཕྱིར་མངོན་
པའི་ཕྱི་དྲོ་དེར་ཐད་ཀར་པི་ལར་ཐེར་ནེ་ལ་ཚང་དུ་ཡོང་། མོས་གནས་དེ་ག་རང་དུ་ལུས་པོ་
མ་ཝུའུ་ལི་ཞའོ་པ་པི་ལུང་ལ་སྦྱིན་བྱུང་། ངོ་རྒོལ་མེད་ལ་ཡ་ཡོ་མི་བྱེད་པའི་ཁར་ངོ་ཚ་ཁུལ་
ཡང་མ་བྱས་པས། ཕུལ་བྱུང་གི་ལྷན་སྐྱེས་དང་རྫི་ཚོར་རྣོན་པོ་མངོན་པར་མཛད། གལ་སྲིད་
མོའི་དགའ་རོགས་ལས་དོགས་པ་ཟ་དགའ་ཆེ་བའི་སྐྱེས་པ་ཞིག་ཡིན་ཚེ། མོའི་དེའི་ཐད་ཀྱི་
ཆ་རྒྱུས་གསལ་ལོན་ལ་དོགས་པ་མི་ཟ་བ་གང་ན་ཡོད། ཟླ་བ་གསུམ་ལྷག་གི་དུས་ཡུན་ནང་།
ཁོ་ཚོ་གཟའ་འཁོར་རེ་རེར་ཐེངས་གཉིས་ལ་གསང་འཕྲད་བགྱིད་བཞིན་མཆི། གནས་ཚུལ་
གཏན་ནས་མ་ཤེས་པའི་ཨའོ་ལེ་ལི་ཡ་ནུའོ་གཉིས་པས་ཐོག་མཐའ་བར་གསུམ་དུ་འགེབས་
སྲུང་བྱས། ཁོས་ལྷད་མེད་ངང་བུ་མོའི་ཁ་གཡོར་སར་རོགས་སྲུང་བགྱིས་ཏེ། མོ་ནི་ཨ་མའི་
གཟབ་ནན་གྱི་དོ་དམ་ལས་ཐར་བའི་ཆར་རོགས་པ་བརྒྱབ།
ཧྥེ་ཨེར་ནན་ཏས་ཁོ་གཉིས་ཟློས་གར་ཁང་ནང་བཟུང་བའི་དགོང་མོ་དེར། ཨའོ་ལེ་ལི་
ཡ་ནུའོ་གཉིས་པས་བསམ་དཀར་གྱི་ཁུར་བོ་ལྕི་མོ་རང་བཟོད་མ་ནུས་པར་བརྟེན། བཟའ་
ཟླས་མེ་མེ་བཙན་གྱིས་བཅུག་པའི་ཉལ་ཁང་ནང་ཕྱིན་ནས་མོ་བཙལ་ཞིང་། བུ་མོས་སྡུག་
ཡུས་ཇི་སྙེད་རང་ལ་སྨྲ་ངེས་པར་ཡིད་ཆེས་ཀྱིས་ཁེངས། ཡིན་ཡང་མེ་མེ་ཡིས་བློ་ཐག་རྦད་
ཆོད་ཀྱིས་དང་ལེན་བྱས་མ་སོང་། མོ་ནི་དེ་ལྟར་རང་ལ་ཡིད་ཆེས་བརྙེས་ཤིང་། དེ་ལྟར་
རང་ཉིད་ཀྱི་ཁེར་རྐྱང་དམ་དུ་བསྲུངས་བྱུང་བས། ཁོའི་ཚོར་བར་ཁོ་གཉིས་བར་གྱི་འབྲེལ་
འདྲིས་ཡོད་དོ་ཅོག་བསྐྱར་དུ་མངོན་མི་སྲིད་དེ། ཕ་བུའི་བར་གྱི་མཛའ་འབྲེལ་དང་འཆམ་
སྲུང་ནི་འདས་ཟིན་པའི་འཕྲུལ་སྣང་ཅན་གྱི་རྨི་ལམ་དུ་གྱུར་ཚར་འདུག་པ་རང་ངོ་། །ཁོས་
མ་ཝུའུ་ལི་ཞའོ་པ་པི་ལུང་ལ་ཁ་བརྡ་ཞིག་གློད་འདོད་སྐྱེས། འདོད་ཚུལ་ལ་བདག་པོ་རྙིང་
བའི་དབང་ཤུགས་ཀྱིས་ཁོའི་དྲན་ཚུལ་གྱི་མགོ་བོ་འབུར་འཇོམས་བྱེད་རྒྱུ་དེ་ཡིན། ཡིན་
ནའང་ཕེ་ཐེ་ལ“ཁོ་ཐེ་སི་ཡིས་དེ་ནི་བུད་མེད་ཀྱི་དོན་དག་ལགས་པར། དུས་ཡུན་ཐུང་ངུའི་
ནང་གཏན་ཁེལ་བཟོ་དཀའ་སྟེ། བཙན་འགོག་མཇུག་བསྒྲིལ་ཀྱང་མོ་སྐྱོ་སྡུག་ལས་ཐར་
མེད་འདོད།
མེ་མེ་ཡིས་སྐྱོ་གདུང་གི་ཤུལ་ཙམ་ཡང་མངོན་དུ་བཅུག་མ་སོང་། དེ་ལས་ལྡོག་པར།
ཝུའུ་ཨེར་སུའོ་ལས་ཚོར་རྟོགས་བྱུང་བ་ནི་མོ་གཞོགས་ཀྱི་ཉལ་ཁང་ནང་གཉིད་དུ་ཡུར་
ཚུལ་བདེ་ཞིང་། དགོང་ཉལ་ནངས་ལངས་བྱས་པ་རྒྱུན་ལྡན་ལགས་ཐོག དུས་ལྟར་འཚལ་
མ་གསུམ་པོར་རོལ་འགྲོ་ལ། ཟས་ཀྱི་འཇུ་སྟོབས་ཀྱང་ཧ་ཅང་བཟང་། ཝུའུ་ཨེར་སུའོ་ལས་
འགྲེལ་མི་ཐུབ་ཚུལ་ཉག་གཅིག་པུ་ནི། ཟླ་བ་གཉིས་ཀྱི་ཆད་པ་གཅོད་པའི་དུས་ཡུན་ནང་།
མེ་མེ་ཡིས་ཁྱིམ་མི་གཞན་ཚོ་དང་འདྲ་བར་ཞོགས་པའི་དུས་སུ་ཁྲུས་མི་རྒྱག་པར། ལས་ཀ་
དེ་དགོང་མོའི་ཆུ་ཚོད་བདུན་པའི་སྟེང་སྣུར་བར་མངོན། རེབ་ཐེངས་ཤིག་ལ་མོས་ནི་མེ་
མེར་སྡིག་པ་རྭ་ཙར་སེམས་ཆུང་བྱོས་ཞེས་དྲན་གསོ་བགྱི་འདོད་ཀྱང་། ཡང་ཕ་རོལ་པོས་
རང་གིས་གསང་བ་ཤོར་དུ་བཅུག་ཅེས་བསམ་བཞིན་ཡོད་པས་མོར་ཅ་ཟིང་མ་བཟོས། རང་
ཉིད་འཆི་ཁ་རྒས་ཁ་མར་སུན་འགྱུར་གྱི་མེས་མོར་འགྱུར་མི་འདོད། ས་སྲོས་ཀྱི་དུས་ནང་།
ཕྱེ་མ་ལེབ་སེར་པོ་ནི་ཁྱིམ་ནང་འཕུར་ནས་ཡོང་སྲིད། མཚན་མོ་རེ་རེར་ཁྲུས་ཁང་ལས་
སྒོར་འབུད་དུས། མེ་མེ་ཡིས་ཧྥེ་ཨེར་ནན་ཏས་འབུ་གསོད་སྨན་ཆུ་སྤྱད་དེ་ནུས་ཤུགས་ཡོད་
དགུ་རྩལ་སྤྲུགས་ཀྱིས་ཕྱེ་མ་ལེབ་གསོད་བཞིན་པའི་ཚུལ་མཐོང་ཡོང་། “འདི་ངོ་མ་སུན་
སྤྱད་རེད།” མོས་དེར་མཐུད་ནས “གཞན་གྱི་བཤད་སྒྲོས་སུ་མཚན་མོར་ཡོང་བའི་ཕྱེ་མ་
ལེབ་ཀྱིས་ལས་ངན་པ་ཁྱེར་ཡོང་སྲིད” ཅེས་སྨྲ་བར་བྱེད། ཉིན་ཞིག་གི་དགོང་མོར། མེ་མེ་
ཡིས་ད་རུང་ཁྲུས་རྒྱག་གིན་གདའ། ཧྥེ་ཨེར་ནན་ཏ་ནི་གློ་བུར་མོའི་ཉལ་ཁང་དུ་ཕྱིན། དེ་
གར་སྐོར་དང་སྐོར་བྱས་ནས་ལྡིང་སྐོར་རྒྱག་པའི་ཕྱེ་མ་ལེབ་དག་གིས་མོའི་དབུགས་གཅོད་
ལ་ཁད་བགྱིས་སོང་། མོས་ལག་ལ་གང་ཐོབ་ཀྱིས་རས་ཤིག་བླངས་ནས་དེ་ཚོ་བདས། ཡིན་
ཡང་མོས་བུ་མོ་ཡིས་དགོང་མོར་ཁྲུས་རྒྱག་པའི་གོམས་སྲོལ་དང་ཐང་ཧྲིལ་པོར་གཅོལ་བའི་
སྐེ་ཚེའི་ཕྱེ་འདམ་གཉིས་གཅིག་ཏུ་སྦྲེལ་བ་ལ། རང་གི་སྙིང་དམར་པོ་ནི་གློ་བུར་སྐྲག་སྟེ་
འཁྱག་གིས་བཟུང་ཟིན་པ་དང་འདྲ་བར་གྱུར། མོས་ཐེངས་དང་པོ་དང་མཚུངས་པར་འོས་
འཚམ་གྱི་གོ་སྐབས་ཤིག་ལ་མ་བསྒུགས། ཕྱི་ཉིན་སོང་ནས་རང་དང་འདྲ་བར་ནང་ལོགས་
ནས་འདི་གའི་གྲོང་ཁྱེར་གྱི་གྲོང་གཙོ་ལ་གསར་དུ་ཕེབས་མཁན་དེ་གདན་དྲངས་ནས་
མཉམ་པོར་དགུང་ཚིགས་ལ་རོལ་པར་མ་ཟད། རེ་བ་ཞུས་ཏེ་ཁོང་གིས་ལྷས་ར་ཕྱི་མར་མེལ་
ཚེ་བགྱིད་མཁན་ཞིག་མངགས་ཡོང་དགོས་ཏེ། རྒྱུ་མཚན་ནི་མོའི་ཚོར་བར་མི་ཞིག་ལ་དུས་
ཀྱི་ངེས་གཏན་མེད་པར་ཁྱིམ་ནང་འཛུལ་ཏེ་བྱ་ཕོ་བརྐུས་འགྲོ་ཚུལ་ཞིབ་བུར་བརྗོད། ཉིན་
དེའི་དགོང་མོར། མེལ་ཚེ་བྱེད་མཁན་གྱིས་མ་ཝུའུ་ལི་ཞའོ་པ་པི་ལུང་མེ་མདའ་གཅིག་
གི་སྣ་ནས་ཐང་དུ་བསྒྱེལ། སྐབས་དེར་ཁོས་ཁང་བའི་རྫ་ལེབ་བླངས་ནས་ཁྲུས་ཁང་ནང་
ཞུགས་པར་སྟ་གོན་བགྱིད་བཞིན་ཡོད། མེ་མེ་ནི་གཅེར་བུར་བུད་དེ་བརྩེ་དུངས་ཀྱི་ཆེད་དུ་
ལུས་ཀུན་འདར་གྱིན་འདུག་སྟེ། གསལ་བོར་བརྗོད་ན་སྡིག་པ་རྭ་ཙ་དང་ཕྱེ་མ་ལེབ་ཀྱིས་
ཡོངས་སུ་སྐོར་བའི་དབུས་སུ་ཁོར་བསྒུགས་སྣང་ཞིང་། དེ་ནི་ཟླ་འགའི་ནང་ཚུན་དུ་ཞག་
མ་རེ་རེར་ལས་པ་དང་འདྲ་བ་ཡིན། སྒལ་ཚིགས་བར་དུ་ཟུག་པའི་མདེའུ་དེས་མ་ཝུའུ་ལི་
ཞའོ་པ་པི་ལུང་ནི་མལ་ལས་ལངས་མི་ཐུབ་པར་བཟོས་ཙ་ན། ཁོ་ནི་ཁེར་རྐྱང་ངང་འཆི་
ལམ་དུ་འགྲོ་དགོས་བྱུང་བ་དང་། འཁང་ཚིག་གཅིག་ཀྱང་མེད་ལ། ངོ་རྒོལ་གྱི་སྒྲ་ཀུན་ནས་
སྟོང་བར་མ་ཟད། དོན་དངོས་ཇི་བཞིན་བརྗོད་པའི་རེ་འདོད་ཀྱང་ཡེ་ནས་སྟོངས། ཁོས་ནི་
དེ་ལྟར་སྔ་དོན་གྱི་མནར་གཅོད་བཟོད་བསྲན་བྱས་པའི་མཚུངས་སུ། ཡུད་ཙམ་ལའང་བདེ་
རུ་མི་འཇུག་པའི་ཕྱེ་མ་ལེབ་སེར་པོ་ཚོར་བཟོད་བསྲན་བྱེད་ཞོར། འདའ་ཁའི་བར་དུ་ཀུན་
པོས་བྱ་རྐུན་རེད་ཟེར་ནས་མཆིལ་མ་འདོར་ཡུལ་དུ་གྱུར་པའོ། །
མེ་མེ་པུའུ་ཨེན་ཏིའེ་ཡའི་བུ་ཆུང་ཉིད་ཁྱིམ་ནང་སྐྱེལ་ཡོང་སྐབས། དུས་ཕྱིས་སུ་མ་
ཁུང་ཏོ་རུ་སྲོག་ལ་གཟན་པ་ལྟ་བུའི་དོན་དག་སྣ་ཚོགས་ཀྱི་མགོ་འབུད་བཞིན་ཡོད་ཅིང་།
དུས་ཀྱི་གནས་བབ་ནི་ཧ་ཅང་མི་གསལ་བས། མི་རྣམས་ཀྱིས་སྒེར་པའི་གསར་འགྱུར་ངན་
པ་ལ་དང་དོད་མི་བྱེད་པས་ན། ཧྥེ་ཨེར་ནན་ཏས་ཁོར་ཡུག་བཟང་པོ་དེ་བེད་སྤྱད་ནས་བྱིས་
པ་གསང་བར་སྦས་ནས། ཁོ་ཟེར་བ་ཞིག་མེད་འདྲའི་བཟོ་བསྟན་སོང་། མོར་ཆ་བཞག་ན་
ཁོ་ཉར་འཇོག་མ་བྱས་ས་མི་འགྲོ་བར་བཏང་ཡོད། རྒྱུ་མཚན་ནི་ཁོ་བསྐྱལ་ནས་ཡོང་དུས་
ཀྱི་རྣམ་པ་དེས་མོས་ཁས་ལེན་མི་བྱེད་རང་བྱེད་འདྲར་ཆགས། མོས་ནི་ཚེ་ཡི་རྒྱུན་ཐག་
མ་ཆད་བར་རྒྱབ་འགལ་གྱི་སེམས་པས་ཁོར་བཟོད་སྒོམ་དང་བཅས་བརྩེ་བ་མ་བསྟན་ས་
མི་འགྲོ་བར་བྱུང་འདུག་སྟེ། རྒྱུ་མཚན་ཕུ་འདེད་བྱས་ན་མོས་ངོ་མ་ལག་འགུལ་སྙམ་དུས།
ཡང་སྤོབས་པས་མ་ཁྱོགས་པར་བརྟེན་བྱིས་པ་དེ་ཁྲུས་ཁང་གི་རྫིང་བུའི་ནང་ཆུར་ལྕེབས་
སུ་འཇུག་མ་ནུས། མོས་བྱིས་པ་ཉིད་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་སྔོན་
ཆད་ཀྱི་ལག་ཤེས་བཟོ་ཁང་ནང་བཅུག་སོང་ལ། ཡང་སང་ཐ་སུའོ་ཧྥེ་ཡ་ཏེ་ལ་པི་ཏར་བྱིས་
པ་དེ་ནི་མོས་ཆུས་ཁུར་ཡོང་བའི་སློ་མ་ཞིག་གི་ནང་རྙེད་ཚུལ་བརྗོད་ནས་ཡིད་ཆེས་སུ་
བཅུག ཝུའུ་ཨེར་སུའོ་ལ་ནི་འཆི་བ་སྲོག་ལ་ཐུག་ཀྱང་བྱིས་པ་དེ་གང་ནས་ཡོང་ཚུལ་ངོ་
མ་ནི་རྟོགས་མི་ནུས། ཨ་མཱ་ལན་ཏ“ཝུའུ་ཨེར་སུའོ་ལ་ཆུང་བ་རེབ་ཅིག་ལག་ཤེས་བཟོ་ཁང་
ནང་ཕྱིན་དུས་ཧྥེ་ཨེར་ནན་ཏས་ཁོར་ཟ་མ་ལྡུད་པའི་དུས་དང་འཕྲད་ཀྱང་། མོ་ཡང་སློ་མའི་
ནང་རྙེད་པའི་ཆ་ལབ་ཚུལ་དེར་ཡིད་ཆེས་བརྙེས། ཨའོ་ལེ་ལི་ཡ་ནུའོ་གཉིས་པ་ནི་ཆུང་
པས་ཆོ་མེད་ཀྱི་རྣམ་པས་མེ་མེ་ཡི་དོན་དག་ཐག་གཅོད་བྱས་པ་ལས་བྱུང་བའི་སྐྱོ་གར་གྱིས་
མོར་རྒྱང་དུ་བཀྱེད། དེ་ལྟར་ལོ་གསུམ་འགོར་རྗེས་སུ་གཞི་ནས་རང་ལ་ཚ་བོ་ཞིག་ཡོད་པ་
རྟོགས། ཚུལ་དེ་ཡང་ཧྥེ་ཨེར་ནན་ཏས་མཉམ་མ་བཞག་པའི་བར་ནས་བྱིས་པ་བཀག་ཉར་
བྱེད་གནས་ལས་ཐར་ཏེ་རྒྱུགས་ནས་བུད་ཅིང་། ཁྱམས་རིང་ནང་ཡུད་ཙམ་ལ་ཧད་ནས་
བསྡད་པ་ལས་བྱུང་སྟེ། ཁོ་གཅེར་བུར་བདོག་ཅིང་སྐྲ་ལོ་གཟེངས་པར་མ་ཟད། མཚར་སྣང་
སྐྱེ་འགྱུར་གྱི་ནེ་ནེ་ནི་བྱ་དེ་མགྲིན་པ་སྤུ་མེད་མའི་ཨོག་ཞོལ་དང་མཚུངས་ཏེ། ཕར་བལྟས་
ན་མིའི་རིགས་ཀྱི་ཕྱི་རབས་པ་དང་མི་འདྲ་བར། ངེས་པ་དོན་གྱི་མི་རྒོད་དང་དབྱེར་མ་
མཆིས་སོ། །
ཧྥེ་ཨེར་ནན་ཏ་ཡིས་རང་གི་འགྱུར་བ་གཏོང་ཐབས་བྲལ་བའི་ལས་དབང་ནང་དུ་
འདི་འདྲའི་འགྱུར་ལྡོག་ཅིག་མངོན་སྲིད་པ་ནི་ཡིད་ཀྱི་དགུ་ལའང་མ་དྲན། མོས་རྩ་བ་ནས་
མེད་པར་བཏང་སོང་བསམ་པའི་ངོ་ཚ་ནི་བྱིས་པ་དེ་དང་འགྲོགས་ནས་ཡང་བསྐྱར་ཁྱིམ་དུ་
སླེབས་འདྲ་བྱུང་། དེ་སྔོན་མདེའུ་ཡིས་སྒལ་ཚིགས་བཅགས་ཟིན་པའི་མ་ཝུའུ་ལི་ཞའོ་པ་
པི་ལུང་ཉིད་ཡར་བཏེགས་ནས་ཕྱིན་རྗེས་སུ། ཧྥེ་ཨེར་ནན་ཏ་ཡིས་ངོ་ཚ་བཀྲུ་ནུས་ཀྱི་འཆར་
གཞི་རིལ་བོ་ཞིག་གཏན་འབེབས་བྱས། མོས་ཁྱོ་གར་གྲོས་ཁ་མ་བསྡུར་བར་ཕྱི་ཉིན་དེར་
རྡོག་ཁྲེས་ལེགས་པོར་སྟ་གོན་བྱེད་དུས། སྒམ་ཆུང་བའི་ནང་དུ་བུ་མོའི་བཀྲུས་ཟིན་པའི་
གྱོན་ཆས་ཁ་ཚང་གསུམ་བཅུག་འཕྲལ། མེ་འཁོར་བསླེབ་ལ་ཆུ་ཚོད་ཕྱེད་ཀ་ལས་མེད་དུས་
ཉལ་ཁང་དུ་ཡོང་སྟེ་མོ་བཙལ།
“ང་ཚོ་འགྲོ། ལེ་ན་ཐ།” མོས་དེ་ལྟར་བརྗོད།
མོས་འགྲེལ་བཤད་ཅི་ཡང་མ་བརྒྱབ། མེ་མེ་ལ་རེ་བཞག་གང་ཡང་མེད་པས། མོས་
འགྲེལ་བཤད་དེར་ཉན་འདོད་མ་བྱུང༌། མོས་གང་ཞིག་ཏུ་འགྲོ་རྒྱུ་ཡིན་པ་མི་ཤེས་ཏེ། ཡིན་
ཡང་ད་ནི་བཤས་རར་བསྐྱལ་ཕྱིན་ཀྱང་ཡ་བྱེད་མི་འདོད། དེ་ཡང་ལྷས་ཞོལ་མའི་མེ་མདའི་
སྒྲ་དང་མ་ཝུའུ་ལི་ཞའོ་པ་པི་ལུང་གི་ན་ཟུག་གི་སྐད་གཉིས་དུས་གཅིག་ཏུ་གོ་བ་ནས་བཟུང་།
མོས་ནི་སྐད་ཆ་ཚིག་གཅིག་ཀྱང་བརྗོད་མ་སོང་སྟེ། འཆི་ལ་གཏུགས་ཀྱང་ངག་སྒོ་དབྱེ་
བར་མི་བྱེད། ཨ་མས་མོར་ཁང་བ་དང་འབྲལ་དགོས་ཞེས་བཀའ་ཕབ་དུས། མོས་སྐྲ་ལོ་མ་
ཤད་ལ་ཁ་ངོ་ཡང་མ་བཀྲུས། མོ་ནི་རྨི་ལམ་ནང་སྐྱོད་པ་བཞིན་དུ་མེ་འཁོར་ནང་བུད་ཅིང་།
ཕྱེ་མ་ལེབ་སེར་པོ་དག་གིས་མོར་འགྲོ་རོགས་བྱེད་ཚུལ་ལ་ཡང་སྣང་འཇོག་མ་བྱས། ཧྥེ་
ཨེར་ནན་ཏས་ཡེ་ནས་མི་རྟོགས་ཤིང་། བརྟག་དཔྱད་ཀྱང་མ་བྱས་པ་ནི། བུ་མོའི་རྡོ་བ་ནང་
བཞིན་གྱི་ཁུ་སིམ་དེ་བསམ་གཟས་པ་ཡིན་ནམ། གནོད་པ་ཐེབས་རྗེས་སྐད་ཆ་བཤད་པའི་
ནུས་པ་ཉམས་སོང་བ་རེད། མེ་མེ་ནི་སྔོན་ཆད་འགྲོ་འདོད་སྐྱེ་སའི་ཡུལ་གྱི་འགྲུལ་བཞུད་
ལ་མོས་པ་ཅི་ཡང་མ་མངོན། མོས་ལྕགས་ལམ་འགྲམ་གཉིས་ཀྱི་མཁའ་ལམ་སྒྲིབ་ངེས་
པའི་ངང་ལག་འདེབས་འཛུགས་ར་བ་སྔར་ལྟར་མཐོང་མ་བྱུང་ལ། ཨ་མེ་རི་ཁའི་མི་ཚོའི་
ཁང་བ་དཀར་པོ་དང་། ས་རྡུལ་ལས་གཞན་ཚ་གདུག་གིས་ཉམས་དམས་སུ་བཏང་བའི་མེ་
ཏོག་ར་བ། ད་རུང་ཁོག་སྨད་ལ་རྐང་ཐུང་དང་ཁོག་སྟོད་ལ་ཤུར་མོ་སྔོན་པོ་ཅན་གྱི་ཚི་ལེན་
གོན་ནས་ཤོན་པད་རྩེ་བཞིན་པའི་བུད་མེད་བཅས་ཀྱང་སྔོན་ཆད་ནང་བཞིན་མ་རིག་པ་
དང་། ཡང་ས་རྡུལ་གྱིས་ཁེངས་པའི་ལམ་ཆེན་དུ་ངང་ལག་མང་པོ་དྲུད་ནས་འགྲོ་བཞིན་
པའི་གླང་འདྲུད་ཤིང་རྟ་སྔར་ལྟར་མཐོང་མ་བྱུང་ལ། ཧྥེ་ཉ་དང་འདྲ་བར་དྭངས་གཙང་
གི་ཆུ་འཁྱིལ་ནས་མཆོང་བཞིན་པའི་སྨན་ཆུང་བུ་མོ་ཚོ་ཡང་སྔོན་ཆད་བཞིན་མ་རིག་
སྟེ། མོ་ཚོའི་མཁྲང་ཞིང་རྒྱས་པའི་མྱོས་བུམ་གྱིས་མེ་འཁོར་ནང་གི་མི་ཚོར་མནར་གཅོད་
བར་མེད་གཏོང་བཞིན་པའི་ཚུལ་ཡང་ངོ་། །མོས་ད་རུང་བཟོ་པ་ཚོ་སྡོད་སའི་རྙིང་ཧྲུལ་གྱི་
ཁེབས་ལྡན་ཁང་བ་དང་། མ་ཝུའུ་ལི་ཞའོ་པ་པི་ལུང་གི་ཕྱེ་མ་ལེབ་སེར་པོ་དག་དེ་གར་ལྡིང་
སྐོར་རྒྱག་པའི་ཚུལ། ངོ་མདོག་ལྗང་ཁུར་ལོག་ཅིང་ལུས་པོ་ཀེང་རུས་དང་འདྲ་བའི་བྱིས་པ་
ནི་སྒོ་ལམ་གྱི་ལྕགས་གཞོང་གི་གཞིར་ཙོག་ནས་སྡོད་པའི་རྣམ་པ། མངལ་སྦྲུམ་པའི་བུད་
མེད་ཀྱིས་འགྲོས་མགྱོགས་པའི་མེ་འཁོར་ལ་ཁ་གཏད་དེ་བཙོག་གཏམ་སྨྲ་བ་བཅས་ཀྱང་
སྔར་བཞིན་མཐོང་མ་ཐུབ། འདི་ལྟར་ཤར་ཤར་དུ་ཡལ་བའི་ལྗོངས་རིས་དག་གིས། དང་ཐོག་
སློབ་གྲྭ་དང་བྲལ་ནས་ཕྱིར་ཁྱིམ་དུ་ལྡོག་དུས་མོའི་སྤྲོ་བ་བླ་ལྷག་བསྐྱེད་མྱོང་ཡང་། ད་ལྟའི་
དུས་ནང་མོའི་སེམས་ཀྱི་མཚོ་དབུས་སུ་རླབས་རིས་ཅུང་ཙམ་ཡང་སྐྱོམ་དུ་འཇུག་མ་ནུས།
འདེབས་འཛུགས་ར་བའི་ཚ་འུར་འུར་གྱི་བརླན་ཆུ་ཡལ་ཟིན་འདུག མེ་འཁོར་རྒྱ་མེན་གྱི་
མེ་ཏོག་གིས་ཁེབས་པའི་གནས་དེ་དང་བྲལ་རྗེས། ཡང་སི་ཕེན་གྱི་གཡོར་གྲུ་བསྲེགས་ཚར་
བའི་རུས་སྒྲོམ་ཀྲོང་ངེར་འགྱིང་བའི་བྱང་ཐང་རང་བརྒྱུད་ཅིང་། དེ་ནས་དུས་རབས་གཅིག་
གི་སྔོན་དང་འདྲ་མཚུངས་ཡིན་པའི་དྭངས་གསལ་གྱི་མཁའ་དབུགས་དེ་བསུས་ཐོག ལྦུ་
བའི་རླབས་ཕྲེང་འཕྱོ་བའི་བཙོག་བསྒྱུར་གྱི་མཚོ་ཁ་བསྐོར་ཏེ། སྔོན་ཆད་ཧོ་སའེ་ཨེར་ཁ་
ཏའེ་ཨའོ་པུའུ་ཨེན་ཏིའེ་ཡའི་རྨི་ལམ་ཡོངས་སུ་གཏོར་བའི་ཡུལ་དེར་སྐྱོད་ཀྱང་། མེ་མེ་
ཡིས་སྒེའུ་ཁང་ཕྱི་རོལ་ལ་ལན་གཅིག་ཀྱང་བལྟས་མ་སོང་།
ཕྱི་དྲོའི་ཆུ་ཚོད་ལྔ་པའི་ཐོག མོ་ཚོ་འདམ་གཞོང་ཆེ་བའི་ཆེས་མཐའ་མའི་ས་ཚིགས་
དེར་སླེབས་བྱུང་། ཧྥེ་ཨེར་ནན་ཏས་མོར་སར་བོབས་ཟེར་བས། མོས་ཀྱང་དེ་བཞིན་བགྱིས་
བྱུང་། མཐུད་ནས་མོ་ཚོ་ཕ་ཝང་གི་དབྱིབས་དང་མཚུངས་པའི་ཤིང་རྟ་ཆུང་ཆུང་ཞིག་ལ་
བསྡད་པར། དེ་ནི་དབུགས་དྲག་ཏུ་འབྱིན་མཁན་གྱི་རྟ་ཕོ་ཞིག་གིས་དྲུད་སྣང་སྟེ། འཁྱག་
ཤུར་ཤུར་གྱི་གྲོང་ཁྱེར་རང་འཕྲེད་གཅོད་བྱེད་མགོ་བརྩམས། ཟེ་ཚྭ་ཡིས་ཟོས་ཏེ་གས་ག་
ཤོར་བའི་མཐའ་མེད་ཀྱི་སྲང་ལམ་ཆེན་པོའི་མཁའ་ལམ་དུ་རྣོ་སྦྲེང་སྦྱོང་བའི་དབྱངས་
འགྲོས་མཆེད་པར། དེ་ནི་ཧྥེ་ཨེར་ནན་ཏ་གཞོན་པའི་དུས་ནང་དྲོས་ཇའི་ངལ་གསོའི་
སྐབས་སུ་ཐོས་མྱོང་བ་དང་གཅིག་པ་གཅིག་རྐྱང་རེད། མོ་ཚོ་གཞི་ནས་གཙང་བོའི་ནང་
གི་གྲུ་ཆེན་ཞིག་ལ་བསྡད་སོང་། གྲུའི་སྟེང་གི་ཤིང་ལས་བྱས་པའི་དུང་འཁྱིལ་འབུད་འདེད་
འཕྲུལ་འཁོར་གྱིས་འཇིགས་སུ་རུང་བའི་སྒྲ་སྐད་འབྱིན་པར་བྱེད་ལ། བཙའ་ཡིས་ཟོས་
པའི་ལྕགས་ལེབ་ནི་མེ་ཐབ་ཀྱི་ཁ་དང་འདྲ་བར་འོད་དམར་པོ་སྤྲོ་བར་འགྱུར། མེ་མེ་ཡིས་
རང་ཉིད་རྐུབ་སྟེགས་ཅན་གྱི་ཁང་བའི་ནང་བཅུག་པར་མངོན། ཧྥེ་ཨེར་ནན་ཏས་ཉིན་རེར་
ཐེངས་གཉིས་ལ་མོའི་མལ་ཁྲིའི་འགྲམ་དེར་ཟ་མ་འཇོག་པར་བྱེད་ཀྱང་། ཡང་ཉིན་རེར་
ཐེངས་གཉིས་ལ་སྒུལ་ཙམ་ཡང་མ་བྱས་པའི་ཟས་དེ་ཕྱིར་ཁྱེར་འགྲོ་བ་ཡིན། དེ་ནི་མེ་མེ་
ཡིས་ཟས་བཅད་ནས་འཆི་ལམ་སྙེག་རྩིས་མིན་ཏེ། མོར་ཆ་བཞག་ན་ཟས་ཀྱི་བྲོ་བ་བསྣམས་
མ་ཐག་ཡི་ག་འཆུ་བར་འགྱུར་ཞིང་། ཆུ་འཁྱག་འཐུང་ཡང་དེ་འདྲའི་ཚོར་བ་མངོན་ཡོང་།
དེའི་དུས་མོ་རང་ཉིད་ཀྱིས་ཀྱང་སྐེ་ཚེ་ཕྱེ་འདམ་གྱི་རླངས་པས་གོ་མ་ཆོད་ཚུལ་མི་རྟོགས་ལ།
ཧྥེ་ཨེར་ནན་ཏར་མཚོན་ན་ཕལ་ཆེར་ལོ་གཅིག་འགོར་བར་ཉེ་དུས་བྱིས་པ་བསྐྱལ་ཡོང་
ཚེ་གཞི་ནས་ཤེས་པ་ཡིན། མིའི་དབུགས་ཀྱང་གཅོད་ལ་བྱེད་པའི་རྐུབ་སྟེགས་ཅན་གྱི་ཁང་
བའི་ནང་དང་། ལྕགས་ལེབ་ཀྱིས་བཏུམས་པའི་ཁང་རྩིག་བར་མེད་སྐྱོམ་པ་དང་འཕྲུལ་
འཁོར་གྱི་སོ་ཡིས་དཀྲུགས་ནས་ལངས་པའི་འདམ་རྫབ་ཀྱི་དྲི་ངན་ཁྲོད་དུ། མེ་མེ་ནི་བྱིང་
ཞིང་རྨུགས་དྲགས་པས་ཉི་མ་ནམ་དུ་སླེབས་པའང་གསལ་བོར་མི་དྲན། དུས་ཚོད་རིང་བོ་
ཞིག་འགོར་རྗེས་སུ། མོས་ཆེས་མཐའ་མའི་ཕྱེ་མ་ལེབ་སེར་པོ་དེ་རླུང་འཁོར་གྱི་འཁོར་ལོའི་
བར་འཕྱན་ནས་བྱེ་མར་འཐགས་ཟིན་པའི་ཚུལ་མཐོང་བས། མ་ཝུའུ་ལི་ཞའོ་པ་པི་ལུང་
འདས་ཟིན་པ་ཤེས་སོང་། དེ་ལྟ་ནའང་མོས་གཏན་ནས་ཡལ་བར་མ་དོར། མོས་མུ་མཐུད་
དུ་ཁོ་དྲན་པར་བགྱིས། བར་སྐབས་འདིར་མོ་ཚོ་དྲེལ་ལ་བཞོན་ནས་དཀའ་སྡུག་ཆེན་པོས་
འཕྲུལ་སྣང་མང་བའི་མྱ་ངམ་ཐང་དེ་འཕྲེད་ཀྱིས་བརྒལ། ཨའོ་ལེ་ལི་ཡ་ནུའོ་གཉིས་པ་ནི་
འཇིག་རྟེན་དུ་ཆེས་མཛེས་པའི་སྨན་ཤར་དེ་འཚོལ་དུ་འགྲོ་དུས་གནས་འདི་གར་ལམ་
འཆུགས་པ་ཡིན། མཐུད་ནས་ཀྱང་དབྱིན་ཏི་ཨན་པ་ཡི་ལམ་བུ་བརྒྱུད་དེ་རི་དབང་ཞིག་
བརྒལ་ཙ་ན། གྲང་རླུང་ཤུར་ཤུར་ལྡང་བའི་གྲོང་ཁྱེར་དེའི་ནང་སླེབས་བྱུང་། དེ་གའི་རྡོ་
གཅལ་གྱི་གཞུང་ལམ་སྟེང་ཆོས་ཁང་སོ་གཉིས་ཀྱི་འདས་བརྡའི་ཅོང་མཉམ་པོར་གྲག་འོང་།
ཉིན་དེའི་དགོང་མོར། མོ་ཚོས་ཡལ་བར་དོར་བའི་མི་སེར་སྤེལ་ཡུལ་གྱི་ཁྱད་ཆོས་མངོན་
པའི་གཞིས་རྙིང་དེར་རྐང་མལ་གསོས། དེ་ཡང་རྩྭ་ལྡུམ་དྲ་བར་ཚུད་པའི་ཁང་བའི་ནང་།
ཧྥེ་ཨེར་ནན་ཏས་ཤིང་ལེབ་ཐང་ལ་བསྒྲིགས་ནས་མལ་ཁྲི་བཅོས་ཐོག ཤུལ་དུ་ལུས་པའི་
སྒེའུ་ཡོལ་ཐེད་པོ་ལུས་སྟེང་གོན་ཏེ་གྲང་རེག་བཀག སྒེའུ་ཡོལ་དག་ནི་མོ་ཚོ་འགྲེ་ལྡོག་
རྒྱག་ཙམ་གྱི་སྣ་ནས་ཧྲལ་ཧྲུལ་དུ་བུད་འགྲོ། མེ་མེ་ཡིས་རང་ལུས་གར་ཡོད་ཤེས་སོང་། རྒྱུ་
མཚན་ནི་མོས་གཉིད་རྒྱུ་མི་ཡོང་བའི་འཇིགས་དངངས་ཁྲོད་ལྭ་བ་ནག་པོ་གོན་པའི་མི་
དྲག་ཅིག་མཐོང་ཟིན་ཏེ། དེ་ནི་དུས་ཡུན་རིང་བོ་འགོར་བའི་སྔོན་གྱི་ཡེ་ཤུའི་འཁྲུངས
སྐར་གྱི་སྔ་ཉིན་རྒྱུ་ཧ་ཡང་ལས་བཟོས་པའི་རོ་སྒམ་ནང་བཅུག་སྟེ་ཁྱིམ་དུ་ཁྱེར་ཡོང་བའི་
མི་དེ་རེད། ཕྱི་ཉིན་གྱི་མཆོད་འབུལ་ལ་བལྟས་རྗེས་སུ། ཧྥེ་ཨེར་ནན་ཏས་མོ་ཁྲིད་ནས་
མུན་ནག་འཁྱིལ་བའི་ཐོག་ཁང་ཞིག་ཏུ་འཛུལ། མོས་དེ་མ་ཐག་ཨ་མས་རྒྱུན་དུ་ལབ་པར་
བྱེད་ཅིང་རྒྱལ་མོར་ཟབ་སྦྱོང་བྱ་སའི་ཡེ་ཤུའི་ཆོས་ལུགས་ཀྱི་དགེ་སྒྲུབ་ཁང་རང་ཡིན་
ཚུལ་རྟོགས་པའི་མཚུངས་སུ། རེབ་འདིའི་འགྲུལ་བཞུད་ཀྱི་ཆེས་མཐའ་མའི་ཚིགས་མལ་
དུ་སླེབས་པའང་ཤེས་བྱུང་། ཧྥེ་ཨེར་ནན་ཏ་ནི་གཞོགས་ཀྱི་ཁང་བའི་ནང་ཕྱིན་ཏེ་མི་ཞིག་
དང་ཁ་བརྡ་གློད་པར། མོ་སྐར་ཚོགས་གྲམ་པ་ནང་བཞིན་མཛེས་ཤིང་མི་སེར་སྤེལ་ཡུལ་
དུས་སྐབས་ཀྱི་ཆོས་དཔོན་གཙོ་བོ་རིམ་བྱོན་པའི་སྐུ་པར་བཀལ་སྣང་བའི་ཚོམས་ཆེན་
དེར་བསྐྱུར་བཞག མེ་མེ་ནི་གྲང་ནས་འདར་སིག་རྒྱག་བཞིན་ཏེ། རྒྱུ་མཚན་བཤད་ན་
སྔར་ལྟར་ལུས་སུ་སྟེང་ལ་རི་མོ་ནག་པོ་དཔར་བའི་དར་གོས་སྲབ་མོ་ཞིག་དང་། རྐང་ལ་
མྱ་ངམ་ཐང་བརྒྱུད་དུས་འཁྱག་དྲགས་པས་གཟུགས་འགྱུར་ཟིན་ལ་ཡུ་བ་མཐོ་བའི་ཀོ་
ལྷམ་ཞིག་བཅས་ལས་གང་ཡང་གོན་མེད། མོ་ཚོམས་ཆེན་གྱི་དཀྱིལ་དབུས་སུ་འགྲེང་
སྟེ་མ་ཝུའུ་ལི་ཞའོ་པ་པི་ལུང་དྲན་པར། ཚོན་མདོག་གི་ཤེལ་སྒོ་བརྒྱུད་ནས་འཕྲོས་ཡོང་
བའི་འོད་སེར་པོ་མོའི་ལུས་སུ་འཕྲོ་བར་བྱེད། སྐབས་དེར་ཁང་བ་ལས་མཛེས་དགུས་
ཁྱོགས་པའི་དངོས་སྦྱོང་བགྱིད་མཁན་ཡེ་ཤུའི་ཆོས་ལུགས་ཀྱི་དགེ་སྒྲུབ་མ་ཞིག་བུད་ཡོང་
ལ། ལག་ཏུ་མོའི་བཀྲུས་ཟིན་པའི་གྱོན་ཆས་ཁ་ཚང་གསུམ་བཅུག་ཡོད་པའི་སྒམ་ཆུང་བ་
དེ་བཟུང་འདུག མོ་མེ་མེ་ཡི་དྲུང་དུ་སླེབས་འཕྲལ་ལག་པ་ཚུར་སྲིང་ཡང་གོམ་འགྲོས་
ནི་མཚམས་འཇོག་བྱས་མ་བྱུང་།
“ང་ཚོ་འགྲོ། ལེ་ན་ཐ།” མོས་དེ་ལྟར་བཤད་འོངས།
མེ་མེ་ཡིས་མོའི་ལག་པ་བཟུང་མ་ཐག་རྗེས་སུ་འབྲངས་ནས་ཕྱིན། དེ་ནི་ཧྥེ་ཨེར་ནན་
ཏས་ཆེས་མཐའ་མཇུག་ཏུ་མོ་མཐོང་བ་རང་ཡིན། མོས་ཡེ་ཤུའི་ཆོས་ལུགས་ཀྱི་དགེ་སྒྲུབ་
མ་ཡི་གོམ་པའི་རྗེས་གཅོད་ཅི་ཐུབ་བགྱིས་པར། ཆེས་མཐའ་མར་ཡེ་ཤུའི་ཆོས་ལུགས་ཀྱི་
དགེ་སྒྲུབ་ཁང་གི་ལྕགས་དྲའི་རྒྱབ་ནས་མི་མངོན་པར་གྱུར། མོས་མུ་མཐུད་དུ་མ་ཝུའུ་ལི་
ཞའོ་པ་པི་ལུང་དྲན་གྱིན་འདུག་སྟེ། ཁོའི་ལུས་སྟེང་གི་འཕྲུལ་སྣུམ་གྱི་དྲི་མ་དང་ལུས་
འགྲམ་གྱི་ཕྱེ་མ་ལེབ་སོགས་ཀྱང་དྲན་པར་འགྱུར། མོས་ཉི་མ་རེ་རེ་བཞིན་ཁོ་དྲན་གྱིན་
ཡོད། དེ་ལྟར་ལོ་མང་པོ་འགོར་རྗེས་ཀྱི་སྟོན་དུས་ཀྱི་ཞོགས་པ་ཞིག་ལ། ཁོ་ལ་ཁོ་ཧྥུ་རུ་
ཡོད་ཅིང་མུན་ནག་འཁྱིལ་བའི་སྨན་ཁང་ཞིག་ཏུ་རྒས་ནས་ཤི་བའི་བར་དུའོ། །དེའི་དུས་
མོའི་མིང་དང་རུས་སོགས་བརྗེས་ཟིན་ཅིང་། འཆི་ལ་གཏུགས་པའི་བར་དུ་ངག་བཅད་པ་
ཡིན་འདུག
ཧྥེ་ཨེར་ནན་ཏ་ནི་དྲག་ཆས་སྤྲས་གྱུར་གྱི་ཉེན་རྟོག་པ་ཡིས་སྲུང་སྐྱོབ་བྱེད་པའི་མེ་
འཁོར་ཞིག་ལ་བསྡད་དེ་མ་ཁུང་ཏོ་རུ་ཡོང་། ལམ་ཧྲིལ་པོར་མོས་འགྲུལ་བཞུད་མཁན་དག་
ལ་འཚབ་སྣང་སྐྱེས་པར་མཉམ་འཇོག་བྱས་སོང་བ་དང་། ཡང་ལམ་ངོགས་ཀྱི་གྲོང་སྡེ་དང་
གྲོང་རྡལ་སོགས་སུ་བཅའ་སྡོད་བྱས་པའི་དམག་མི་ཚོས་དྲག་ཆས་སྤྲས་པའི་རྣམ་པ་ལས།
ཅང་མ་འགོར་བར་དོན་དག་ཆེན་པོ་ཞིག་འབྱུང་རྒྱུ་ཡིན་པའི་ཁ་དབུགས་མངོན་ནའང་།
མོས་དངོས་གནས་དོན་དག་ཅི་ཞིག་འབྱུང་རྒྱུ་ཡིན་པ་རྟོགས་ཐབས་བྲལ། དེ་ལྟར་ཐད་
ཀར་མ་ཁུང་ཏོ་རུ་སླེབས་པ་ན། ཀུན་གྱིས་དེ་ནི་ཧོ་སའེ་ཨེར་ཁ་ཏིའེ་ཨའོ་ཡིས་བསྐུལ་
ངོར་ངང་ལག་ཀུང་སི་ཡི་བཟོ་པ་ཚོས་ལས་མཚམས་བཞག་ཟིན་པ་ཡིན་འདུག “ད་
ནི་ཡོངས་སུ་ཚང་སོང་ངོ་། །” ཧྥེ་ཨེར་ནན་ཏ་ཡི་སེམས་སུ “ཁྱིམ་ཚང་ནང་དུ་ཡང་
སྲིད་གཞུང་མེད་པའི་རིང་ལུགས་འཛིན་མཁན་ཞིག་མངོན་ཚར” སྙམ། ལས་མཚམས་
འཇོག་པ་ནི་གཟའ་འཁོར་གཉིས་ཀྱི་རྗེས་སུ་རླབས་ལྟར་འཕྱུར་ནའང་། དོན་དག་མ་
བྱུང་སྔོན་དུ་སེམས་ཁུར་བྱས་པའི་མཇུག་འབྲས་ཚབས་ཆེན་དེ་མ་བྱུང་། བཟོ་པ་ཚོའི་
རེ་བ་ནི་གཟའ་ཉི་མའི་ཉིན་ངང་ལག་ཉོ་སྡུད་དང་སྐྱེལ་འདྲེན་བྱེད་དུ་འགྲོ་མི་དགོས་
པ་རང་ཡིན། རེ་བཞག་དེ་ནི་ཉན་པའི་ཚེ་ན་འོས་ཤིང་འཚམ་པས། ཡེ་ཤུའི་ཆོས་འཆད་
མཁན་ཨན་ཏུང་ཉི་ཨའོ་དབྱི་ཧྲ་པེར་གྱིས་ཀྱང་དཀོན་མཆོག་གི་འདུལ་གཞུང་དང་
འཚམ་པར་འདོད་དེ་ཕྱིར་ཐོན་ནས་རྒྱབ་སྐྱོར་མཛད། སྦྱོར་བ་འདི་དང་དེའི་རྗེས་ཀྱི་ཟླ་
བ་འགའི་རིང་གི་ལེགས་འགྲུབ་བྱུང་བའི་སྦྱོར་བ་གཞན་དག་ལས། དེ་སྔོན་གྲག་འགུལ་
ཅི་ཡང་མེད་པའི་ཧོ་སའེ་ཨེར་ཁ་ཏིའེ་ཨའོ་གཉིས་པ་ནི་གྲགས་སྐད་གཡུ་འབྲུག་སྐད་ལ་
ཟ་བར་གྱུར། འོན་ཏེ་སྔོན་ཆད་མི་རྣམས་ཀྱིས་རྒྱུན་དུ་འདི་ལྟར་བཤད་མྱོང་། ཁོས་དོན་
དག་ཉག་གཅིག་སྒྲུབ་པ་ནི་ཧྥ་རན་སེའི་སྨད་འཚོང་མས་གྲོང་རྡལ་ཁེངས་པར་བགྱིས་
ཟིན་ཅེས་པ་དེའོ། །ཁོས་དང་ཐོག་འཐབ་རྒོད་བྱ་ཕོ་ཕྱིར་བཙོངས་ནས་ཆོ་མེད་པའི་མཚོ་
ཐོག་འགྲུལ་སྐྱེལ་གྱི་ལས་དོན་འཕེལ་རྒྱས་སུ་གཏོང་བ་དེ་བཞིན། ངང་ལག་ཀུང་སི་ཡི་
ལྟ་རྟོག་མཁན་གྱི་ལས་ཐོབ་མཆིལ་མའི་ཐལ་བ་བཞིན་དུ་ཡལ་བར་བོར་ནས་བཟོ་པ་
དག་གི་གྲས་སུ་ཞུགས། དུས་ཡུན་རིང་བོ་མ་འགོར་བར། ཁོ་ནི་སྤྱི་པའི་སྒྲིག་ལམ་ལ་
གཏོར་བརླག་བགྱིད་མཁན་གྱི་རྒྱལ་སྤྱིའི་གཡོ་སྦྱོར་ཚོགས་པ་ཡི་གསང་ཉུལ་པར་སྐྱོན་
འདོགས་ཞུ་གཏུག་བྱས་སོང་། གཏམ་མི་ཁ་ཕྱོགས་ཀུན་མཆེད་པའི་གཟའ་འཁོར་དེར།
ཉིན་ཞིག་གི་དགོང་མོར་ཁོ་གསང་བའི་ཚོགས་འདུ་ཞིག་ལ་ཞུགས་དུས་མི་ཆ་མེད་ཅིག་
གིས་ཚུར་རྒོལ་བགྱིས། དཀྲུམ་མདའ་ཡི་མདེའུ་བཞི་འཕངས་པའི་གནས་ཚུལ་འོག ཁོ་
ནི་ཁྱད་མཚར་ལྡན་པའི་ངང་ཐར་བར་གྱུར། དེའི་རྗེས་ཀྱི་ཟླ་བ་འགའི་ཡུན་དུ། རང་གི་
མུན་ནག་པའི་གྲུ་ག་རུ་ཁུ་སིམ་མེར་སྡོད་མཁན་ཝུའུ་ཨེར་སུའོ་ལས་ཀྱང་ཕྱི་རོལ་ཡུལ་
གྱི་འཚུབ་ཆེ་བའི་ཁ་དབུགས་དེ་ཚོར་བྱུང་བར། སེམས་ནང་བུ་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡས་རུམ་ལ་བབ་བསྟུན་སྨན་བཅོས་བྱེད་ཐབས་ཀྱི་སྨན་རིལ་བཟུང་
ནས། གསང་བའི་ངང་འོས་ལངས་ཇུས་འགོད་བྱེད་པའི་ཉེན་ཁ་ཆེ་བའི་ལོ་རབས་དེར་
སླེབས་པའི་སྣང་བ་སྐྱེས། མོས་དེ་སྔར་སྔོན་ཕམ་རྗེས་དཔེ་ཡི་གསེད་འགྲོལ་ལ་བརྟེན་
ནས་ཧོ་སའེ་ཨེར་ཁ་ཏིའེ་ཨའོ་ལ་ཁ་ཏ་སློབ་གསོ་གཏོང་རྩིས་བྱས་ཀྱང་། ཨའོ་ལེ་ལི་ཡ་
ནུའོ་གཉིས་པས་མོར་ལྐོག་གསོད་ཀྱི་སྦྱོར་བ་སྤེལ་བའི་མཚན་མོ་དེ་ནས་བཟུང་། སྤུན་
མཆེད་མཐོང་རྒྱུ་མ་བྱུང་བའི་ཚུལ་བསྙད།
“ཨའོ་ལེ་ལི་ཡ་ནུའོ་དང་ཨ་ན་མ་ན་རེད།” ཝུའུ་ཨེར་སུའོ་ལས་མཚར་ཉམས་དང་
བཅས “འཇིག་རྟེན་ནི་ངོ་མ་སྔར་གནས་སུ་འཁོར་སྐྱོད་བྱེད་བཞིན་པ་དང་འདྲ” ཟེར།
ཧྥེ་ཨེར་ནན་ཏ་ནི་བདེ་འཇགས་མིན་པའི་ཉི་མ་དེ་དག་གི་ནང་དཀའ་ཉེན་ཅི་ཡོང་
སྣང་མེད་དུ་འཇོག་པའི་ངང་བསྡད་བྱུང༌། ཁྱོ་གས་རང་ཉིད་ཡིད་འཐད་མ་བྱུང་བར་
མེ་མེ་ཡི་ལས་དབང་ཐག་བཅད་པའི་ཆར་མོ་ལ་ཁ་འཛིང་དྲག་པོ་བགྱིས། དུས་དེ་ནས་
བཟུང་མོ་ནི་ཕྱི་རོལ་ཡུལ་དང་འབྲེལ་བ་ཡེ་ནས་ཆད། ཨའོ་ལེ་ལི་ཡ་ནུའོ་གཉིས་པས་བུ་
མོ་སྐྱོབ་ན་འདོད་པར་མ་ཟད། དགོས་ངེས་ཀྱི་དུས་སུ་ཉེན་རྟོག་པར་ཡར་ཞུ་བྱས་ཀྱང་
ཆོག་སྙམ། ཡིན་ནའང་ཧྥེ་ཨེར་ནན་ཏས་ཁོར་ཡིག་ཆ་བསྟན་སོང་། དེའི་ངོས་སུ་བུ་མོ་ཡེ་
ཤུའི་ཆོས་ལུགས་ཀྱི་དགེ་སྒྲུབ་ཁང་ནང་དུ་འགྲོ་བ་ནི་རང་མོས་ཡིན་ཚུལ་གསལ་བོར་
བྲིས་འདུག དོན་དངོས་སུ། མེ་མེ་ཡིས་མིང་རྟགས་འགོད་དུས་མོའི་ལུས་པོ་ནི་ལྕགས་
དྲ་ཡི་ཕར་ཕྱོགས་སུ་སླེབས་ནས་ཡོད། དེ་གར་མི་ཡིས་ཁྲིད་སྣང་བ་ལྟར་གང་ལའང་ཡ་
བྱེད་ཀྱིན་མེད། ཨའོ་ལེ་ལི་ཡ་ནུའོ་གཉིས་པས་སེམས་ཀྱི་ནང་རོལ་ཏུ་བདེན་དཔང་དེ་
དག་གི་ཁྲིམས་མཐུན་རང་བཞིན་ལ་ཡིད་ཆེས་མི་བྱེད། དེ་ནི་ཁོས་མ་ཝུའུ་ལི་ཞའོ་པ་
པི་ལུང་ལྷས་རར་ཡོང་བ་ནི་བྱ་ཕོ་རྐུ་བའི་དོན་ཡིན་པར་ཡིད་མི་ཆེས་པ་དང་ཀུན་ནས་
མཚུངས། འོན་ཀྱང་བཤད་ཚུལ་འདི་གཉིས་ཀྱིས་ཁོ་ལ་སེམས་གསོ་བགྱིས་ཟིན་པས། ཁོ་
ནི་སེམས་མི་བདེ་བ་གང་ཡང་མེད་པར་ཕེ་ཐེ་ལ“ཁོ་ཐེ་སི་ཡི་སྐྱབས་འོག་ཏུ་ལྡོག་ཅིང་།
མུ་མཐུད་ནས་གསོལ་སྟོན་བཤམས་ཏེ་སྤྲོ་སྐྱིད་ཅི་དགར་གནང་བ་དང་། ཅི་འདོད་དུ་ཟོས་
ཤིང་གང་འདོད་ལྟར་འཐུང་བའི་དཔལ་ལ་གཅིག་ཏུ་རོལ། ཧྥེ་ཨེར་ནན་ཏས་གྲོང་རྡལ་
གྱི་བདེ་འཇགས་མིན་པའི་ཆ་དེར་སེམས་ཁུར་ཅུང་ཙམ་ཡང་མི་བྱེད་པར་མ་ཟད། ཝུའུ་
ཨེར་སུའོ་ལའི་ལུང་བསྟན་གོ་ཡང་མི་ཉན་པར། རང་གི་ཆེས་མཐའ་མའི་འཆར་གཞི་
དེ་ལག་ལེན་དུ་བསྟར། མོས་ནི་ཅང་མ་འགོར་བར་རིམ་པ་ཐོག་མའི་ཆོས་དོན་མི་སྣར་
འགྱུར་ངེས་ཀྱི་བུ་ཧོ་སའེ་ཨེར་ཁ་ཏིའེ་ཨའོ་ལ་འཕྲིན་ཡིག་རིང་བོ་ཞིག་བྲིས་སོང་བ་དང་།
འཕྲིན་ཡིག་ནང་ཁོའི་ཨ་ཅེ་ལེ་ན་ཐར་ལ་དུག་སྦྲང་ལས་འགོས་པའི་ཚ་ནད་བྱུང་སྟེ་
གནམ་བདག་གི་པང་ཁུད་དུ་བདེ་བར་གཟིམས་ཟིན་ཚུལ་བརྗོད། ཕྱིས་སུ། མོས་ཨ་མཱ་
ལན་ཏ“ཝུའུ་ཨེར་སུའོ་ལ་ནི་སང་ཐ་སུའོ་ཧྥེ་ཡ“ཏེ་ལ.པི་ཏར་སྙོར་སྐྱོང་བྱེད་དུ་བཅུག་
རྗེས། བློ་གཅིག་སེམས་གཅིག་གིས་གཟུགས་མི་མངོན་པའི་སྨན་པ་དང་ཡི་གེ་བསྐུར་
རེས་བྱས་པ་དང་། མོས་ཆེས་ཐོག་མར་སྒྲུབ་པའི་དོན་དག་ནི་ལན་འགར་ཕྱི་སྣུར་བྱས་
པའི་རྣམ་ཤེས་གཤགས་བཅོས་ཀྱི་ཆེས་མཐའ་མའི་ཉི་མ་གཏན་ཁེལ་བྱེད་རྒྱུ་དེ་རང་ངོ་།
།འོན་ཀྱང་གཟུགས་མི་མངོན་པའི་སྨན་པ་ཡི་ལན་ཚིག་ནི་མ་ཁུང་ཏོ་ཡི་གནས་བབ་བདེ་
འཇགས་མིན་པས། བར་སྐབས་སུ་གཤགས་བཅོས་སྟབས་མི་བདེ་ཞེས་པ་རང་ཡིན། མོ་
ནི་བྲེལ་བ་ལངས་ཏེ་སྡོད་བཟོད་མི་ཐུབ་པའི་ཐོག ཕྱི་རོལ་ཡུལ་ལ་རྒྱུས་ལོན་ཀུན་ནས་
སྟོངས། དེ་བས་འཕྲིན་ཡིག་གཞན་ཞིག་ནང་ཁོ་ཚོར་གནས་བབ་མི་བདེ་རྒྱུ་མེད་ཚུལ་
འགྲེལ་བཤད་བྱས་པའི་མཚུངས་སུ། འདི་དག་ཡོད་ཚད་ནི་རང་གི་ཨ་ཞང་ཆུང་བས་ཟིང་
ལོང་བསླངས་པའི་མཇུག་འབྲས་ཡིན་ལ། ཁོར་ཆ་བཞག་ན་ཉེ་དུས་ཁྲག་རྒྱུན་དྲག་ཁོལ་
སྒོས་བཟོ་ཚོགས་བཙུགས་པ་བརྒྱུད། སྔོན་ཆད་ཆུ་ལམ་གཤགས་ནས་གྲུ་ཆེན་ཤར་གཏོང་
བྱས་པ་དང་དབྱེ་བ་མ་མཆིས་སོ་ཞེས་ཀྱང་སྐུལ། ཚ་གདུག་ཆེ་བའི་གཟའ་ལྷག་པའི་ཉིན་
སླེབས་དུས་ཀྱང་ཁོ་ཚོའི་ལྟ་ཚུལ་གཅིག་སྟེང་དུ་འཇོག་མ་ཐུབ། དེའི་དུས་མི་ཞིག་གིས་
་ཚང་གི་སྒོ་མོ་བརྡུངས་བྱུང་། ཕྱིར་བུད་ནས་བལྟས་ཚེ་དེ་གར་སློ་མ་བསྣམས་པའི་ཡེ་
ཤུའི་ཆོས་ལུགས་ཀྱི་དགེ་སྒྲུབ་མ་ཞིག་ལངས་བསྡད་ཡོད། མོ་ནང་དུ་གདན་དྲངས་སྐབས།
སང་ཐ་སུའོ་ཧྥེ་ཡ་ཏེ་ལ་པི་ཏས་དེ་ནི་ལེགས་སྐྱེས་རེད་བསམ་པས། མེ་ཏོག་དྲུབས་པའི་
ལག་ཕྱིས་བཀབ་སྣང་བའི་སློ་མ་དེ་ལེན་འདོད་ཙ་ན། ཡེ་ཤུའི་ཆོས་ལུགས་ཀྱི་དགེ་སྒྲུབ་
མས་མོར་ལེན་དུ་མ་བཅུག་སྟེ། ངག་ལས་རང་གིས་གཞན་གྱི་བཀའ་ལྟར་གསང་བ་དམ་
སྲུང་བྱེད་དགོས་ཤིང་། དངོས་སུ་ཐང་ན་ཧྥེ་ཨེར་ནན་ཏ“ཏེར“ཁ་ཕི་ཨའོ་ཏེ་པུའུ་ཨེན་ཏིའེ་
ཡར་འཕྲོད་དུ་འཇུག་དགོས་ཟེར། དེ་ནི་མེ་མེ་ཡི་བུ་ཡིན། ཧྥེ་ཨེར་ནན་ཏའི་སྔོན་ཆད་ཀྱི་
རྣམ་ཤེས་གསོ་མཁན་སློབ་དཔོན་གྱིས་འཕྲིན་ཡིག་ནང་། མོའི་བྱིས་པ་མ་སྐྱེས་པའི་ཟླ་བ་
གཉིས་ཀྱི་སྔོན་དུ། ཨ་མས་ཁ་མ་གྲག་པར་རང་གི་འདོད་དོན་མ་བརྗོད་པས་ན། ཁོའི་ཨ་
མའི་ཕ་སྟེ། ཨའོ་ལེ་ལི་ཡ་ནུའོ་ཡི་རུས་མིང་སྤྱད་དེ་ཁོར་མིང་བཏགས་ཤིང་ཁྲུས་སྦྱིན་བྱས་
པ་ཡིན་ཞེས་བསྙད་འདུག ཧྥེ་ཨེར་ནན་ཏ་ནི་ལས་དབང་གི་འཕྱ་ཁྲེལ་དེར་ཁྲོས་འཁྲུགས་
རྔམས་ནའང་། ཡེ་ཤུའི་ཆོས་ལུགས་ཀྱི་དགེ་སྒྲུབ་མ་དེའི་མདུན་སར་རྣམ་འགྱུར་ཅི་ཡང་
མ་བསྟན།
“ང་ཚོས་ཆུ་ཡིས་ཁུར་ཡོང་བའི་སློ་མའི་ནང་རྙེད་པ་ཡིན་ཞེས་བརྗོད་ཆོག” མོ་
དགོད་ཞོར་དུ་དེ་སྐད་སྨྲས།
“མི་སུ་ཡང་ཡིད་ཆེས་རྒྱུ་མ་རེད།” ཡེ་ཤུའི་ཆོས་ལུགས་ཀྱི་དགེ་སྒྲུབ་མས་དེ་ལྟར་
ལབ་འོངས།
“སྤྱིར་བཏང་ཚང་མ《གསུང་རབ》ལ་ཡིད་ཆེས་ན།” ཧྥེ་ཨེར་ནན་ཏས་ཕྱིར་རྒོལ་གྱི་
ཚུལ་དུ “ངའི་སྐད་ཆར་ཡིད་མི་ཆེས་པའི་གནས་ལུགས་མེད” ཟེར།
ཡེ་ཤུའི་ཆོས་ལུགས་ཀྱི་དགེ་སྒྲུབ་མ་ནི་ཁྱིམ་ནང་བསྡད་དེ་དགུང་ཚིགས་གསོལ་རྗེས།
ཕྱིར་འགྲོ་བའི་མེ་འཁོར་ལ་བསྒུགས་སོང་། མོ་ནི་ཁྲིམས་གཙང་གཟབ་ནན་ཅན་ཡིན་པས་
བྱིས་པའི་དོན་ནི་ཡིག་འབྲུ་གཅིག་ཀྱང་མ་གླེངས། ཡིན་ནའང་ཧྥེ་ཨེར་ནན་ཏས་མོ་ནི་རང་
ཁྱིམ་གྱི་མཚང་ངན་ཤེས་མཁན་ཞིག་ཏུ་བསམས་པས། གསང་བའི་ངང་དུས་རབས་བར་
མའི་ནང་གཏམ་ངན་ཁྱེར་ཡོང་མཁན་གྱི་མི་ནི་སྐེ་བསྒགས་ནས་གསོད་དགོས་པའི་གོམས་
སྲོལ་དེ་ད་བར་རྒྱུན་བསྐྱངས་ནས་མ་ཡོང་བའི་ཆར་གནོང་འགྱོད་སྐྱེས། ཏག་ཏག་སྐབས་
དེའི་ནང་། མོས་ནི་ཡེ་ཤུའི་ཆོས་ལུགས་ཀྱི་དགེ་སྒྲུབ་མ་བསྐྱལ་མ་ཐག་ཁྲུས་གཞོང་དུ་བྱིས་
པ་ཆུར་ལྕེབས་སུ་འཇུག་འདོད་བྱུང་ནའང་། སེམས་ཀྱིས་མ་བཟོད་པས་བསྐྱུར་སོང་། མོས་
སེམས་རྣལ་ལ་སྐོར་ནས་ངང་སྒུག་བྱེད་དགོས་སོང་ལ། བསྒུགས་ཏེ་དཀོན་མཆོག་གི་མཐའ་
ཡས་ཀྱི་སྙིང་རྗེ་ཡིས་རང་ཉིད་ཁུར་བོ་འདིའི་འོག་ནས་ཐར་བར་རོགས་རམ་བྱེད་ངེས་སྙམ།
གསར་དུ་ཡོང་བའི་ཨའོ་ལེ་ལི་ཡ་ནུའོ་ལོ་གཅིག་ལ་བུད་སྒང་དེར། གྲོང་རྡལ་གྱི་
འཚུབ་ཆེ་བའི་གནས་བབ་ནི་རྟགས་མཚན་ཅི་ཡང་མེད་པར་ཛ་དྲག་ཅན་དུ་གྱུར།
ཧོ་སའེ་ཨེར་ཁ་ཏིའེ་ཨའོ་གཉིས་པ་དང་མཉམ་པོར་སྦས་ནས་ཡོད་པའི་གསང་བའི་བཟོ་
ཚོགས་ཀྱི་མགོ་ཁྲིད་མི་སྣ་དག་ནི་སྐབས་དང་མི་འཚམ་པའི་གཟའ་མཇུག་ཅིག་ལ་འཛེམ་
མེད་ངང་མངོན་འོངས་ཏེ། ངང་ལག་འདེབས་འཛུགས་ཁུལ་གྱི་གྲོང་སྡེ་དང་གྲོང་རྡལ་
ཀུན་ཏུ་ཁྲོམ་སྐོར་བྱེད་མགོ་བརྩམས། འོན་ཀྱང་གཟའ་ཟླ་བའི་དགོང་མོར། མགོ་ཁྲིད་མི་
སྣ་དག་ནི་རེ་རེ་བཞིན་ཁྱིམ་ནས་དྲུད་ཡོང་ཞིང་། སྤྱི་རྒྱ་ལྔ་ཅན་གྱི་རྐང་སྒྲོག་བརྒྱབ་འཕྲལ་
ཞིང་ཆེན་གྱི་བཙོན་ཁང་ནང་དུ་བཅུག དེའི་ནང་དུ་ཧོ་སའེ.ཨེར་ཁ་ཏིའེ་ཨའོ་གཉིས་པ་
དང་ལུའོ་ལུན་སུའོ་ཅ་པུའུ་ལན་ཡང་ཡོད་པ་ཡིན། ཕྱི་མ་ནི་མོ་ཞི་ཁོ་ཡི་གསར་བརྗེ་ཁྲོད་
ཀྱི་ཧྲང་ཞའོ་ཞིག་སྟེ། ཕྱིར་འཁྱམས་བྱུང་ནས་མ་ཁུང་ཏོ་རུ་སླེབས་པ་ཡིན། ཁོས་རྒྱུན་དུ་
རང་གིས་དངོས་སུ་འཐབ་གྲོགས་ཨེར་ཐེ་སྨི་ཨའོ་ཁོ་ལུའུ་སི〕ཡི་དཔའ་བོའི་མཛད་རྗེས་
རིག་སོང་ཞེས་ཟེར། ཟླ་བ་གསུམ་མ་འགོར་བར་ཁོ་ཚོ་གློད་གྲོལ་བཏང་སོང་། རྒྱུ་མཚན་ནི་
སྲིད་གཞུང་དང་ངང་ལག་ཀུང་སི་ཕྱོགས་ཀྱིས་བཙོན་ཁང་ནང་གི་བཙོན་མ་ཡི་ཟ་མའི་
འགན་སུས་འཁུར་དགོས་ཐད་གྲོས་འཆམ་འཇོག་མ་ཐུབ། རེབ་འདིའི་བཟོ་པ་ཚོའི་མགུ་
མི་གང་ས་ནི་གཞིས་སྡོད་ཁུལ་དུ་འཕྲོད་བསྟེན་མཁོ་ཆས་དབེན་ཞིང་། སྨན་བཅོས་ཞབས་
འདེགས་ནི་མགོ་གཡོག་མགོ་སྐོར་ཅན་ཡིན་པར་མ་ཟད། ལས་ཀའི་ཆ་རྐྱེན་ཆེས་སྡུག་པོ་
ཡིན་པས་རེད། གཞན་དུ་ཁོ་ཚོས་ད་རུང་ཀུང་སི་ཡིས་སྒོར་རྐྱང་བྱས་ནས་བྱིན་མ་མྱོང་སྟེ།
དུས་ནམ་དུའང་དངུལ་འཛིན་ཚབ་མས་འཐུས་ཚབ་བགྱིད་པར་བྱེད་ཅིང་། དེས་ཀྱང་ཀུང་
སི་ཡི་དོས་ཁང་ནང་ཧྥོ་ཅི་ཉི་ཡ་བརླ་ཀྲུམ་ཉོ་བ་མ་གཏོགས་གང་ལའང་བཀོལ་ས་མི་འགྲོ་
བ་བཅས་སོ། །ཧོ་སའེ་ཨེར་ཁ་ཏིའེ་ཨའོ་གཉིས་པ་བཙོན་ནང་ཁྲིད་པ་ནི། ཁོས་ཀུང་སིས་
དངུལ་འཛིན་ཚབ་མ་ཡི་སྒྲིག་སྲོལ་ལ་བརྟེན་ནས་སིལ་ཏོག་ཐོན་དངོས་རྒྱ་མཚོའི་སྟེང་
འདྲུད་པའི་མ་རྩ་ཇེ་དམའ་རུ་བཏང་ཚུལ་སུན་འབྱིན་བྱས་པས་ཡིན། གལ་སྲིད་ཀུང་སིའི་
དོས་ཁང་ལ་དངོས་པོ་མཁོ་སྤྲོད་མ་བྱས་ཚེ། ཨའོ་ཨེར་ལིང་གསར་བ་ནས་ཕྱིར་ངང་ལག་
སྟེང་འཇོག་བྱ་སའི་འཇུག་ངོགས་སུ་ལྡོག་དགོས་པའི་གྲུ་གཟིངས་དག་ནི་སྟོང་བར་བསྐྱོད་
དགོས་འདུག སྐྱོན་ངན་སུན་ཕྱུང་བ་གཞན་དག་ནི་ཀུན་པོའི་ཤེས་གསལ་ལྟར་རེད། ཀུང
སི་ཡི་སྨན་པར་མཚོན་ནའང་ནད་པར་གཏན་ནས་ཞིབ་དཔྱད་མི་བགྱི་སྟེ། ཁོ་ཚོས་སྨན་
བཅོས་ས་ཚིགས་སུ་མི་ཚོ་གྲལ་བསྟར་རིང་བོ་ཞིག་བསྒྲིག་ཏུ་བཅུག་རྗེས། སྨན་ཞབས་མ་
གཅིག་གིས་སྔ་ཕྱིར་མི་རེ་རེའི་ལྕེ་ཐོག་ལ་ཏན་ཧྥན་མདོག་ཅན་གྱི་སྨན་རིལ་ཆུང་ངུ་ཞིག་
འཇོག་ངེས་ཡིན། དེ་ཡང་ནད་པར་ཕོགས་པ་ནི་འདར་ནད་དང་མཚན་སྲིན། རྩ་འགག་
པ་གང་ཡིན་ཐད་ཡ་ཙམ་ཡང་མི་བྱེད། འདི་འདྲའི་ཡོད་ཚད་གཅིག་མཚུངས་ཡིན་པའི་
བཅོས་ཐབས་ལ་བྱིས་པ་མང་པོ་ཡང་དང་འོར་གྱིས་གྲལ་བསྒྲིག་ཏུ་འགྲོ་ཞིང་། ཁྱེར་ཡོང་
བའི་སྨན་རིལ་ནི་ཁོག་ཏུ་མི་མིད་པར། རང་ཁྱིམ་དུ་ཁྱེར་ཡོང་རྗེས་བྱ་དགའི་འཛིན་ཤོག
གི་རོལ་རྩེད་རྩེ་དུས་རྡེལ་བུ་རུ་འཇོག་པར་བྱེད། ཀུང་སི་ཡི་བཟོ་པ་རྣམས་ནི་སྟབས་བདེའི་
ཉལ་ཁང་ནང་འཚངས་ནས་བདོག བཟོ་བཀོད་པ་ཡིས་དེ་གར་སྤྱོད་ཁང་ཇུས་འགོད་བྱས་
མི་འདུག ཡེ་ཤུའི་འཁྲུངས་སྐར་གྱི་དུས་སུ་སྒར་ས་ཡིས་མི་ལྔ་བཅུར་སྒུལ་སྤོས་སྤྱོད་ཁང་
ཞིག་མཁོ་སྤྲོད་བྱེད་ལ། ད་རུང་མི་མང་ཚོགས་སར་ཇི་ལྟར་བཀོལ་སྤྱོད་ཀྱི་ཚེ་ཡུན་དུ་སྲིང་
བའི་ཆར་དཔེ་སྟོན་བགྱི་ངེས། དུས་སྐབས་ཤིག་ནང་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་
ཏིའེ་ཡའི་ཉེ་དྲུང་དུ་འདུ་རུབ་བྱེད་མྱོང་བའི་ཁྲིམས་རྩོད་ལྭ་ནག་ཅན་དག་ད་ནི་རྒས་ཟིན་
པས། ལས་ཀ་བསྒྱུར་ནས་ངང་ལག་ཀུང་སིར་ཞབས་ཞུ་སྒྲུབ་ཀྱིན་གདའ། ཁོ་ཚོས་གདོན་
འཕྲུལ་འདྲ་བའི་ཐབས་ཤེས་སྤྱད་དེ་ཞུ་གཏུགས་ཇི་སྙེད་འབྲས་མེད་དུ་བཏང་སོང་། བཟོ་
པ་ཚོས་མཉམ་འབྲེལ་རེ་ཞུའི་ཡི་གེ་ཞིག་ལས་ནས་ཡར་ཕུལ་ཀྱང་། དུས་ཡུན་རིང་བོ་ཞིག་
འགོར་ཟིན་ནའང་ངང་ལག་ཀུང་སི་རུ་དངོས་སུ་སྤྱི་བསྒྲགས་བྱེད་མ་ཐུབ། རེ་ཞུའི་འཕྲིན་
གསར་གོ་མ་ཐག སྐུ་ཞབས་པུའུ་ལང་གིས་རང་གི་ཤེལ་ཁེབས་འཁོར་སྒམ་དེ་མེ་འཁོར་
དུ་བཏགས་རྗེས། ཀུང་སིའི་ནང་གི་ཆེས་མིང་དུ་གྲགས་པའི་འཐུས་མི་རྣམས་དང་མཉམ་
པོར་མ་ཁུང་ཏོ་རུ་འཇའ་བཞིན་ཡལ། དེ་ལྟ་ནའང་། ཕྱིས་ཀྱི་གཟའ་སྤེན་པའི་དགོང་མོ་
ཞིག་ལ། བཟོ་པ་སྐོར་ཞིག་གིས་སྨད་འཚོང་ཁང་ནང་དུ་ཁོ་ཚོའི་གྲས་ཀྱི་མི་གཅིག་བཟུང་
ཟིན་ཅིང་། ཁོར་རེ་ཞུ་ཡི་གེའི་ཟུར་དེབ་ངོས་སུ་མིང་རྟགས་འགོད་དུ་བཅུག དེའི་དུས་ཁོ་
ནི་གཅེར་བུ་གཅེར་རྐྱང་ཡིན་ཏེ། རང་མོས་ངང་ཁོ་གདན་དྲངས་ནས་ཡོང་མཁན་གྱི་བུད་
མེད་དེ་དང་འགྲོགས་ཡོད། གཡོ་ཅན་ཁྲིམས་རྩོད་པ་ཚོས་ཁྲིམས་ཁང་ནང་མི་དེ་དང་ཀུང་
སིའི་བར་འབྲེལ་བ་ཅི་ཡང་མེད་ཚུལ་བདེན་དཔང་བགྱིས་ཤིང་། ཡང་གཞན་ཚོ་དོགས་
པ་ཟ་བའི་ཚུལ་འགོག་སླད། ཁོ་ཚོས་མི་དེ་མགོ་གཡོག་མཁན་ཞིག་རེད་ཟེར་ནས་བཙོན་
ཁང་དུ་བཅུག་སོང་། འཕྱིས་པའི་དུས་སུ། སྐུ་ཞབས་པུའུ་ལང་ནི་གོས་ཕལ་བ་གོན་ནས་
ཕྱིར་འགྲོ་བགྱིད་དུས་རིམ་པ་གསུམ་པའི་འཁོར་སྒམ་ཞིག་གི་ནང་འཛིན་ཐུབ་པ་བྱུང་བ་
དང་། དེ་ཚོས་ཁོར་རེ་ཞུ་ཡི་གེའི་ཟུར་དེབ་གཞན་པ་ཞིག་གི་ངོས་སུ་མིང་རྟགས་འགོད་དུ་
བཅུག ཕྱི་ཉིན་ཁྲིམས་སྒོ་ཕྱེ་དུས་སུ། ཁྲིམས་དཔོན་ཚོའི་མདུན་དུ་མངོན་ཡོང་བ་ནི་ཤ་
པགས་བསམ་བཞིན་ནག་པོར་བསྒྱུར་ཅིང་། སི་ཕེན་གྱི་སྐད་ལ་ཐོགས་རྡུགས་མེད་པའི་མི་
ཞིག་རེད། ཚུལ་དེར་ཡང་ཁྲིམས་རྩོད་པ་ཚོས་མི་དེ་ཅེ་ཁོ་པུའུ་ལང་མིན་པར་བདེན་དཔང་
བྱས་སོང་སྟེ། མི་དེ་ཨ་ལ་པ་མ་ཀྲོའུ་ཡི་ཕུའུ་ལ་ཐེ་ཝེར་གྱི་ངང་ལག་ཀུང་སིའི་སྤྱིའི་དོ་དམ་
པར་སྐྱེས་ཤིང་། མི་དང་དུད་འགྲོར་གནོད་པ་ཅི་ཡང་མི་སྐྱེལ་བའི་སྨན་རྩྭའི་ཚོང་གཉེར་
མཁན་ཞིག་ཡིན། གཞན་དུ་མ་ཁུང་ཏོ་རུ་སྐྱེས་ཤིང་ཡུལ་དེ་གར་ཏ་ཀོ་པེར་ཏུའོ་ཧྥུན་སའེ་
ཁའི་མིང་ཐོག་ནས་ཁྲུས་གསོལ་བྱས་ཡོད་ཅེས་ཀྱང་བྲིས་འདུག་ཟེར། ཅང་མ་འགོར་བར།
བཟོ་པ་ཚོའི་ཧུར་བརྩོན་གསར་བར་ཁ་གཏད་བཅགས་ནས། ཁྲིམས་རྩོད་པ་རྣམས་ཀྱིས་
ཕྱོགས་ཀུན་ཏུ་སྐུ་ཞབས་པུའུ་ལང་འདས་ཟིན་པའི་སྐོར་སྤྱི་ཁྱབ་ཏུ་བསྒྲགས་སོང་། ཡིག་
ཆ་ནི་གཞུང་ཚབ་དང་ཕྱི་འབྲེལ་མཁན་ཚོས་ཁས་ལེན་ཐོབ་པ་ཅན་ཏེ། མི་དེ་ཟླ་དྲུག་པའི་
ཚེས་དགུ་ཉིན་ཀྲི་ཅ་ཀོ་རུ་མེ་གསོད་རླངས་འཁོར་གྱིས་གཅིར་བའོ་ཞེས་བདེན་དཔང་
བགྱིས་ཡོད། བཟོ་པ་རྣམས་ནི་ཆོ་མེད་པའི་རྩོད་སྒྲུབ་གཡོ་སྒྱུ་ཅན་དེར་སུན་སྣང་སྐྱེས་
པས། མ་ཁུང་ཏོ་ཡི་དབང་འཛིན་ལས་ཁུངས་གཞོགས་སུ་བསྐྱུར་ནས་ཐད་ཀར་ཆེས་མཐོའི་
ཁྲིམས་ཁང་ལ་ཞུ་གཏུགས་བྱས། གནས་དེ་གར་ཁྲིམས་ལུགས་ལ་དབང་སྒྱུར་བྱེད་པའི་སྒྱུ་
མ་མཁན་དག་གིས་བཟོ་པ་ཚོས་ཞུ་གཏུགས་བགྱིས་པར་ཁྲིམས་ཀྱི་རྒྱབ་རྟེན་མེད་ཟེར། རྒྱུ་
མཚན་ནི་ངང་ལག་ཀུང་སི་ཟེར་བ་ཞིག་གཏན་ནས་ཡོད་མ་མྱོང་ལ་སྔར་ནས་མེད་པས།
དུས་གཏན་དུ་བཟོ་པ་ངོ་མ་ཞིག་ཡོད་མི་སྲིད་དེ། ཐོག་མཐའ་བར་གསུམ་དུ་གནས་སྐབས་
ཀྱི་བཟོ་པ་བསྡུས་པ་ཙམ་རེད་ཅེས་ལན་བསློགས་འདུག དེ་བས་ཧྥོ་ཅི་ཉི་ཡ་བརླ་ཀྲུམ་དང་
ཁྱད་དུ་མཚར་བའི་སྨན་རིལ། སྒུལ་སྤོས་ཅན་གྱི་སྤྱོད་ཁང་སོགས་དང་འབྲེལ་བའི་རྫུན་
གཏམ་མཐའ་དག་རྩ་བ་ནས་མེད་བརླག་བྱས་པར་བརྟེན། ཁྲིམས་ཁང་གིས་ཆེས་མཐའ་
མའི་ཁྲིམས་ཆོད་ལས་སོང་སྟེ། སྤྱི་ལ་བསྒྲགས་པའི་ཡི་གེའི་ངོས་སུ་བཟོ་པ་ཟེར་བ་ཞིག་རྩ་
བ་ནས་མེད་ཅེས་པའི་བརྡ་དེ་སྦྲན་འདུག་གོ །
གཞི་རྒྱ་ཆེ་བའི་ལས་མཚམས་འཇོག་ཚུལ་ཕྱོགས་ཀུན་ནས་བསླངས་སོང་། ཞིང་
ལས་ནི་རྣང་མའི་བར་ནས་ཁེགས་ཟིན་ལ། ངང་ལག་ནི་ཡལ་གའི་རྩེ་རུ་རུལ་ནས་འདུག
འཁོར་སྒམ་བརྒྱ་དང་ཉི་ཤུ་ཅན་གྱི་མེ་འཁོར་དེ་ཟུར་ལམ་སྟེང་དུ་འགུལ་རྒྱུ་འཕག་རྒྱུ་མེད་
པར་གྱུར། ཁོམ་ཟིན་པའི་བཟོ་པ་ཚོ་གྲོང་སྡེ་དང་གྲོང་རྡལ་དུ་འཚངས་ནས་ཡོད་ཅིང་། ཐུར་
ཁེ་པའི་སྲང་ཆེན་ནང་རྒྱུན་རིང་བའི་གཟའ་མཇུག་གི་འུར་ཟིང་གིས་ཁྱབ། ཡ་ཀོ་མགྲོན་
ཁང་གི་ལྒང་གྲུག་ཚོམས་ཆེན་ནི་དུས་ཚོད་ཉེར་བཞིའི་རིང་རབས་ཕྱེ་ནས་དབྱེ་དགོས་
བྱུང་། དམག་དཔུང་གིས་གོང་རིམ་གྱི་བཀའ་ལྟར་སྤྱི་གཞུང་གི་སྒྲིག་སྲོལ་བསྐྱར་འཛུགས་
བྱེད་རྒྱུ་སྤྱི་བསྒྲགས་བྱས་པའི་ཉིན་དེར། ཧོ་སའེ་ཨེར་ཁ་ཏིའེ་ཨའོ་གཉིས་པ་ནི་ལྒང་གྲུག་
རྒྱག་སའི་ཚོམས་ཆེན་ནང་བསྒུགས་འདུག འདིའི་ཐད་ལུང་མེད་སྔོན་དཔོག་གི་ནུས་
སྟོབས་བྲལ་ངེས་ནའང་། ཁོའི་སེམས་ནང་འཕྲིན་གསར་དེ་ནི་འཆི་བ་ཡི་གསལ་བསྒྲགས་
ཤིག་ལས་མི་དམན་ཏེ། དེ་ཡང་རྒྱང་ཐག་རིང་བའི་ཞོགས་པ་དེར། ཧྲང་ཞའོ་ཧོ་ལི་ནེ་ལེ་
ཏོ་མར་ཁོ་སིས་ཁོ་ཁྲིད་ནས་སྲོག་ཁྲིམས་གཅོད་ཚུལ་ལ་ལྟ་རུ་བཅུག་རྗེས་སུ་ཁོས་ཡུན་རིང་
བསྒུགས་སོང་། བཀྲ་མི་ཤིས་པའི་རྟགས་མཚན་གྱིས་ཁོའི་ལྷོད་འཇགས་ལ་གནོད་པ་ཡེ་
ནས་མ་ཐེབས། ཁོས་སྔར་བཞིན་ལྒང་གྲུག་བརྒྱབ། མཐུད་རྒྱག་བྱེད་དུས་ཀྱང་ནོར་འཛོལ་
གང་ཡང་མ་བྱུང་། ཅང་མ་འགོར་བར། རྔ་བོ་ཆེའི་སྒྲ་དྲག་ཏུ་ལྡིར་ཞིང་། རྭ་དུང་གི་སྐད་ནི་
རིང་ཞིང་གསལ་ཐོག མི་ཚོགས་རྒྱས་ཤིང་འུར་ཟིང་ཆེ་བས། ཁོས་གྲུག་རྩེད་རེབ་འདི་མ
ཟད། སྲོག་ཁྲིམས་གཅོད་ཚུལ་ལ་བལྟས་པའི་ཞོགས་པ་དེ་ནས་བཟུང་། ཁོས་རང་ཉིད་དང་
སྨྲ་མེད་ཁེར་རྐྱང་ལ་རྩེ་བའི་རོལ་རྩེད་རེབ་དེ་ཀུན་པོ་མཇུག་བསྒྲིལ་པ་རྟོགས། དེར་བརྟེན་
ཁོས་སྲང་ལམ་ཕྱོགས་སུ་བལྟས་པར་དམག་དཔུང་མཐོང་སོང་། མདའ་ཤོག་གསུམ་ལོངས་
པའི་དམག་མིས་དཀའ་བའི་ལས་ཀ་གཉེར་བའི་བཙོན་མས་གྲུ་ཁེམ་དཀྲུག་འདྲའི་གོམ་
སྟབས་བསྒྱུར་ཅིང་རྔ་སྒྲ་དང་འགྲོགས་ནས་མདུན་དུ་སྐྱོད་པ་ལ། ས་ཆེན་པོ་ནི་དེ་ཚོའི་
རྡོག་འོག་ཏུ་འདར་ཡོམ་ཡོམ་བྱེད། ཁོ་ཚོ་ནི་མགོ་མང་བའི་གཡུ་འབྲུག་ཅིག་དང་འདྲ་བར།
ཉིན་གུང་གི་ཚ་གདུག་ཁྲོད་ཀྱི་དྲི་ངན་འབྱིན་བཞིན་གདའ། དེ་ཚོ་ནི་གཟུགས་ཐུང་ཞིང་
བརྟན་གྱིག་ལ་རྩུབ་རེག་ཅན་ཁོ་ནའོ། །ཁོ་ཚོར་ཐང་ཆད་པའི་རྟ་ཕོ་ལྟར་རྔུལ་ཆུ་བཞུར་
གྱིན་ཡོད་པ་དང་། ཡང་ཉི་མའི་ཚ་གདུག་འོག་འབྱུང་སྲིད་པའི་གཅན་གཟན་གྱི་དྲི་ངན་
ཡང་འཐུལ། དེའི་ཁར་ནང་ལོགས་ཀྱི་མིའི་སྨྲ་བ་ཉུང་བའི་སྣང་མེད་དང་ཚོར་ཐབས་བྲལ་
བའི་འགྱུར་བག་ཀྱང་བསྣམས་ནས་བདོག དམག་དཔུང་དུས་ཚོད་གཅིག་གི་རིང་བཤར་
བར། མི་ཚོགས་ལ་བཞག་པའི་བག་ཆགས་ནི་རུ་ཁག་ཆུང་ཆུང་ཞིག་གིས་ཡང་དང་འོར་
གྱིས་སྐོར་བ་རྒྱག་པ་དང་ཀུན་ནས་མཚུངས། རྒྱུ་མཚན་བཤད་ན་མི་ཚང་མའི་བྱད་བཞིན་
ཧ་ཅང་འདྲ་སྟེ། ཕལ་ཆེར་མ་གཅིག་གི་བྱང་ཁོག་བརྒྱུད་པའི་བུ་དང་དབྱེར་མ་མཆིས།
དེར་མ་ཟད་ཐམས་ཅད་ཀྱིས་རྡོག་ཁྲེས་དང་ཆུ་སྣོད་ཀྱི་ཁུར་བོ་ལྕི་མོ་དང་། གཙགས་གྲི་
གྱེན་དུ་བསླངས་པའི་བོའུ་རིང་གིས་ཁྱེར་ཡོང་བའི་ངོ་ཚ། དམིགས་མེད་ངང་བཀའ་བརྩི་
བ་དང་གཟི་བརྗིད་བར་གྱི་འགལ་བ་སོགས་བཟོད་པར་བྱེད། ཝུའུ་ཨེར་སུའོ་ལས་རང་
ཉིད་ཀྱི་མལ་ཁྲིའི་ངོས་ཀྱི་མུན་ནག་ནང་ཡང་དམག་དཔུང་གཤར་བཞིན་པའི་ཚུལ་ཐོས་
པས། མཛུབ་མོ་གཉིས་ཀ’བསྣོལ་རྗེས་ལག་པ་ཡར་བཀྱགས་འོངས། སང་ཐ་སུའོ་ཧྥེ་ཡ་ཏེ་
ལ་པི་ཏ་ནི་སྐད་ཅིག་མའི་ནང་རྣམ་པ་མཚར་བོ་ཅན་དུ་མངོན་ཏེ། དབུར་ཏི་བརྒྱབ་ནས་
ཅང་མ་འགོར་བའི་མེ་ཏོག་དྲུབས་སྣང་བའི་ཅོག་ཁེབས་ངོས་སུ་ཁ་སྦུབས་སུ་བསྡད་འཕྲལ།
བུ་ཧོ་སའེ་ཨེར་ཁ་ཏིའེ་ཨའོ་གཉིས་པ་དྲན་པར་བྱས། ཡིན་ནའང་ཁོར་མཚོན་ན་གྲག་
འགུལ་ཅི་ཡང་མེད་པར་ཆེས་མཐའ་མའི་རུ་ཁག་དེའི་དམག་མི་ཚོ་ཡ་ཀོ་མགྲོན་ཁང་གི་
སྒོ་སྔུན་དུ་འགྲོ་བཞིན་པའི་ཚུལ་ལ་བལྟས་ནས་འདུག
སྤྱིར་བཏང་དམག་དོན་དོ་བདག་གི་ཁྲིམས་ལུགས་ལྟར་ན། དམག་དཔུང་ལ་རྩོད་
གཞི་ཐག་གཅོད་བྱེད་པའི་འགན་འཁྲི་ཡོད་ནའང་། ཁོ་ཚོས་དོན་དག་གང་ལེགས་ངང་
ཐག་གཅོད་བྱ་བའི་ཐད་འབད་པ་ཅི་ཡང་བྱས་མ་སོང་། མ་ཁུང་ཏོ་རུ་མངོན་མ་ཐག་ནས།
དམག་མི་ཚོས་ལག་གི་བོའུ་རིང་ཐང་ལ་བཞག་རྗེས། ངང་ལག་བཏོགས་ནས་མེ་འཁོར་
ནང་བརྩིགས་འཕྲལ་སྐྱེལ་འདྲེན་བྱས་འགྲོ། སྐབས་དེའི་བར་དུ་རིང་ནས་བདེ་ལྷོད་ངང་
བསྒུགས་ཏེ་སྡོད་མཁན་གྱི་བཟོ་པ་ཚོར་ལག་ཆ་གཞན་གང་ཡང་མེད་པས། ལས་ཀ་ལས་
སྤྱད་ཀྱི་གཏུབ་གྲི་ཐོགས་ཏེ་ནགས་རིའི་ཀློང་དུ་ཞུགས་ནས་གཏོར་བརླག་གི་བྱ་འགུལ་
སྤེལ་མགོ་བརྩམས། ཁོ་ཚོས་འདེབས་འཛུགས་ར་བ་དང་དོས་ཁང་བསྲེགས་ལ། ལྕགས་
ལམ་གཏོར་ནས་མེ་མདའ་སྦག་སྦག་གིས་ལམ་ཕྱེ་སྟེ་འགྲོ་བའི་མེ་འཁོར་བཀག་པའི་
མཚུངས་སུ། ཁ་པར་དང་གློག་འཕྲིན་གཏོང་སྤྱད་ཀྱི་གློག་སྐུད་དུམ་བུར་བཅད། རྐ་ཆུ་ནི་
ཟུངས་ཁྲག་གིས་མདོག་དམར་པོར་བསྒྱུར་འདུག ད་ལྟ་ད་རུང་བདེ་བར་འཚོ་བའི་སྐུ་
ཞབས་པུའུ་ལང་ནི་ཁྱིམ་མི་དང་གྲོགས་པོ་བཅས་པ་གློག་དྲའི་བྱ་གཟེབ་ནང་བསྐྱལ་ནས།
ད་ནི་དམག་དཔུང་གི་སྲུང་སྐྱོབ་འོག་བདེ་འཇགས་ས་ཁུལ་དུ་སླེབས། མིག་གིས་བལྟས་
བལྟས་ལ་ཁྲག་དམར་བཞུར་འགྱུར་གྱི་གཡུལ་འཁྲུག་དྲག་པོ་ཞིག་འབྱུང་ལ་ཉེ་བར། ས་
གནས་སྲིད་གཞུང་གིས་སྤྱི་བསྒྲགས་སྦྱར་ཏེ། བཟོ་པ་ཚང་མ་མ་ཁུང་ཏོ་རུ་འཛོམས་པའི་
འབོད་སྐུལ་བགྱིས། སྤྱི་བསྒྲགས་ནང་ད་རུང་ཞིང་ཆེན་དམག་སྲིད་ཀྱི་ཀྲུའུ་ཞི་ཉིད་གཟའ་
པ་སངས་ཉིན་འདི་གར་ཕེབས་ནས་འགྲན་རྩོད་ཞི་འཇགས་སུ་གཏོང་བའི་བྱེད་སྒོ་སྤེལ་རྒྱུ་
རེད་ཅེས་ཀྱང་བྲིས་འདུག
ཧོ་སའེ་ཨེར་ཁ་ཏིའེ་ཨའོ་གཉིས་པ་ནི་གཟའ་པ་སངས་ཉིན་གྱི་ཞོགས་པར་མེ་འཁོར་
ས་ཚིགས་སུ་འདུ་བཞིན་པའི་མི་ཚོགས་ཀྱི་དབུས་སུ་ཕྱིན། ཁོ་ནི་བཟོ་ཚོགས་ཀྱི་མགོ་ཁྲིད་
རིམ་པའི་ཚོགས་འདུ་དེར་ཞུགས་རྗེས་སུ། ཧྲང་ཞའོ་ཅ་པུའུ་ལན་དང་མཉམ་པོར་དེ་ཚོས་
མངགས་བཀོད་ལྟར་མི་ཚོགས་ཁྲོད་འཛུལ་ནས་སྐབས་བསྟུན་གྱིས་མང་ཚོགས་ཀྱི་སྣེ་ཁྲིད་
རྩིས་བྱས། དེ་ཡང་ཁོས་དམག་དཔུང་གིས་ཐང་ཆེ་རྒྱུ་མེད་པ་དེའི་ཕྱོགས་བཞིར་མེ་མདའ་
སྦག་སྦག་བཀོད་སྒྲིག་བགྱིས་ཐོག གློག་དྲའི་ནང་གི་ངང་ལག་ཀུང་སི་ཡོད་ས་ཡང་སྒྱོགས་
དམག་གིས་སྲུང་སྐྱོབ་བྱས་ཟིན་པ་མཐོང་བས། སེམས་ནང་སྟབས་འགྲིག་མི་འདུག་སྙམ་
པ་དང་འབྲེལ་ཏེ་ཁ་ནང་དུ་སྐྱུར་དྲི་ཞིག་ལངས་འོངས། ཆུ་ཚོད་བཅུ་གཉིས་པ་བསླེབ་ལ་
ཉེ་ཡང་། སྒུག་བཞིན་པའི་མེ་འཁོར་ཡོང་རྒྱུ་མ་བྱུང་། བཟོ་པ་དང་བུད་མེད། བྱིས་པ་སོགས་
འདུ་བའི་མི་སུམ་སྟོང་ལྷག་ནི་ས་ཚིགས་མདུན་གྱི་ས་སྟོང་དེར་འཚངས་ནས་ཡོད་ཅིང་།
དེར་མ་ཆུད་པར་ད་རུང་གཞོགས་སུ་དམག་དཔུང་གིས་མེ་མདའ་སྦག་སྦག་རིམ་བསྟར་
གྱིས་ལམ་བཀག་པའི་སྲང་ལམ་དུ་ཡང་ཁེངས་འདུག ཚོགས་ར་དེ་ནི་སྔོན་བསུའི་ཚོགས་
འདུ་ཞིག་དང་ཡེ་ནས་མི་འདྲ་བར། བལྟས་ཚོད་ཀྱིས་སྤྲོ་ཟིང་གིས་ཁྱབ་པའི་ཚོང་ཟོང་ར་
བ་ཞིག་དང་གཉིས་སུ་མེད། ཐུར་ཁེ་པ་ཡི་སྲང་ཆེན་གྱི་སྣུམ་བསྲེགས་ཟས་རིགས་ཀྱི་ཚོང་
སྟེགས་དང་སིལ་ཁུ་ཉོ་སའི་ཚོང་ཁང་ཆུང་བ་རྣམས་ཀྱང་ཚུར་བསྣུར་ནས་ཡོང་བར། མི་
རྣམས་ནི་ཚ་གདུག་གི་འོག་དེར་བསྒུགས་ནས་སྡོད་ཀྱང་སེམས་པ་དགའ་སྤྲོས་ཁེངས་
ནས་ཡོད། ཆུ་ཚོད་གསུམ་པར་ཉེ་དུས་དེར་མི་སྐོར་ཞིག་གིས་ཆེད་གཏོང་མེ་འཁོར་ནི་ཕྱི་
ཉིན་མ་གཏོགས་སླེབས་ཐུབ་རྒྱུ་མ་རེད་ཅེས་ལབ་བྱུང་བར། ཉོབ་མདངས་མངོན་པའི་མི་
ཚོགས་ཀྱི་ཁྲོད་ནས་རེ་ཆད་ཀྱི་དངན་པ་འཐེན་ཡོང་། དེའི་དུས་ཀྲུང་ཝེ་ཞིག་མེ་འཁོར་ས་
ཚིགས་ཀྱི་ཁང་ཀླད་དུ་བུད་བྱུང་བ་དང་། མི་ཚོགས་ལ་ཁ་གཏད་འདུག་པའི་མེ་མདའ་སྦག་
སྦག་བཞི་པོའི་བར་དེར་ལངས་བསྡད་རྗེས་ཚང་མ་ལྷིང་འཇགས་ངང་སྡོད་པའི་རེ་བ་ཞུས་
སོང་། ཧོ་སའེ་ཨེར་ཁ་ཏིའེ་ཨའོ་གཉིས་པའི་འགྲམ་དུ་རྒྱགས་ཆེ་ཞིང་རྐང་རྗེན་དུ་མངོན་
པའི་བུད་མེད་ཅིག་ལངས་ནས་ཡོད་ལ། བྱིས་པ་གཉིས་ཁྲིད་འདུག་པར་གཅིག་ལོ་བདུན་
དང་ཅིག་ཤོས་ལོ་བཞི་ཙམ་རེད། མོས་ཁོ་ངོ་མི་ཤེས་ནའང་། རང་གིས་ལོ་ཆུང་བ་དེ་འུབས་
པ་བཏབ་འཕྲལ། གཞན་དེ་ཁོར་འཛིན་པར་སྐུལ་ལ། རེ་བ་ནི་དེ་ལྟ་ན་བུ་ཡིས་གཤམ་དུ་
འཆད་འགྱུར་གྱི་གསུང་ཐོས་ནུས་ཞེས་པ་རང་ངོ་། །ཧོ་སའེཨེར་ཁ་ཏིའེ་ཨའོ་གཉིས་པས་
བྱིས་པ་དེ་རང་གི་སྐེ་ལ་ཞོན་དུ་བཅུག ལོ་མང་པོའི་རྗེས་སུ། མི་སུ་ཡིན་ཡང་ཡིད་ཆེས་
མི་སྲིད་ནའང་། བྱིས་པ་དེས་བརྒྱུད་སྒྲོག་བྱེད་ངེས་ཏེ། ཁོས་དངོས་སུ་ཀྲུང་ཝེ་ཡིས་སྐད་
སྦུག་བཟུང་སྟེ་ཞིང་ཆེན་དམག་སྲིད་ཀྲུའུ་ཞིའི་བཀའ་ཡིག་ཨང་བཞི་པ་སྒྲོག་འདོན་བྱེད་
པའི་རྣམ་པ་དེ་རེད། བཀའ་ཡིག་ནི་དམག་དཔོན་ཁ་ལུའོ་སི་ཁོར་སི་ཐེ་པར་ཅ་སི་དང་།
ཡིག་མཁན་དང་ཧྲའོ་ཞའོ་གཅིག་ལྕོགས་ཡིན་པའི་ཨེན་ལི་ཁོ“ཅ་ཞི་ཡ་དབྱི་ས་ཁྲ་གཉིས་
ཀྱིས་བསྒྲགས་སོང་། དེར་བསྡོམས་པས་ཁག་གསུམ་དང་ཡིག་འབྲུ་བརྒྱད་ཅུ་ཡོད་དེ། ལས་
མཚམས་འཇོག་མཁན་དག་ནི “ཁྲིམས་འགལ་ཅན་སྐོར་ཞིག” ཡིན་པར། དམག་དཔུང་
ལ་སྲོག་ཁྲིམས་ལག་ལེན་དུ་བསྟར་བའི་དབང་ཆ་ཡོད་ཅེས་བསྒྲགས་བྱུང་།
བཀའ་ཡིག་བསྒྲགས་ཚར་རྗེས། ཧྲང་ཝེ་ཞིག་གིས་འབྲུག་སྟོང་མཉམ་དུ་ལྡིར་འདྲའི་
ཤུ་སྒྲ་དང་ངོ་རྒོལ་གྱི་སྒྲའི་ནང་ཁང་ཀླད་དེར་སྡོད་པའི་ཀྲུང་ཝེ་རང་བརྗེས་སོང་། ཁོས་སྐད་
སྦུག་བཟུང་ནས་སྐད་ཆ་བཤད་རྒྱུ་ཡོད་ཚུལ་གྱི་ཉམས་བསྟན་པར། མི་ཚོགས་སྔར་བཞིན་
ལྷིང་འཇགས་སུ་ཕྱིན།
“སྐྱེས་མ་རྣམ་པ་དང་སྐུ་ཞབས་རྣམ་པ།” ཧྲང་ཝེ་ཡི་སྐད་ནི་དམའ་ཞིང་ལྗིད་ལ།
དལ་ཞིང་ཐང་ཆད་པའི་ཚུལ་ཅུང་ཙམ་འདྲེས་པར། མུ་མཐུད་དེ “རྣམ་པ་ཚོར་སྐར་མ་
ལྔའི་ཡུན་གྱི་ཕྱིར་འགྲོ་བྱེད་པའི་དུས་ཚོད་ཡོད" ཅེས་ལབ་འོངས།
ཤུ་སྒྲ་དང་སྐད་སྒྲ་མཐོན་པོ། འབོད་པའི་སྒྲ་སོགས་ཀྱིས་དུས་ཚོད་བརྩི་བའི་དམག་
དུང་གི་སྒྲ་མནན་པར། མི་གཅིག་ཀྱང་འགུལ་ཙམ་ཡང་མ་བྱས།
“སྐར་མ་ལྔ་ཕར་འདའ་སོང་།” ཧྲང་ཝེ་ཡི་སྐད་ལ་འགྱུར་བ་མེད་པར “ད་ནས་
སྐར་མ་གང་འདའ་འཕྲལ་མེ་མདས་རྒྱག་རྒྱུ་ཡིན” ཟེར།
ཧོ་སའེ་ཨེར་ཁ་ཏིའེ་ཨའོ་གཉིས་པར་རྔུལ་ཆུ་བཞུར་བྱུང་བར། བྱིས་པ་མར་བླངས་
ནས་ཁོའི་ཨ་མར་བྱིན། “འདྲེ་རྒན་འདི་ཚོས་ངོ་མ་མེ་མདས་རྒྱག་རྒྱུ་རེད།” མོས་ལྡབ་
ལྡིབ་ངང་དེ་ལྟར་བརྗོད། ཧོ་སའེཨེར་ཁ་ཏིའེ་ཨའོ་གཉིས་པར་སྐད་ཆ་སྨྲ་དབང་མ་བྱིན།
རྒྱུ་མཚན་ནི་ཁོས་དེ་འབྲེལ་དུ་ཧྲང་ཞའོ་ཅ་པུའུ་ལན་གྱིས་འཛེར་བའི་ངག་གིས་བུད་
མེད་དེའི་བརྗོད་མ་ཐག་པའི་སྐད་ཆ་བསྐྱར་ཟློས་བགྱིས་པ་ཐོས་འོངས། གནས་དེའི་
ཛ་དྲག་གི་རྣམ་པ་དང་། ཁྱད་དུ་མཚར་བའི་ལྷིང་འཇགས་ཀྱིས་ཁོ་ནི་དགའ་ཞེན་གྱི་
རྩེ་མོར་དེད་པར། ཐབས་ལམ་གང་གིས་ཀྱང་འཆི་བར་གཡབ་མོ་བྱེད་པའི་འདམ་ནང་
ཟུག་གྱུར་གྱི་མི་རྣམས་གཞོགས་སུ་འདེད་མི་ནུས་པའི་ཆར་ཡིད་ཆེས་ཀྱིས་བརྟས། དེར་
བརྟེན་ཁོས་ཕྱི་རྟིང་ཡར་བཀྱགས་ནས་སྔུན་གྱི་མི་ཚོའི་མགོའི་ཀླད་བརྒྱུད་དེ་མགྲིན་ལམ་
ཡངས་པོར་ཕྱེ་བར་མངོན།
“འདྲེ་རྒན།” ཁོས་སྐད་མགོ་ཧ་ཅང་མཐོན་པོར “སྐར་མ་གཅིག་པོ་འདི་ཁྱོད་ཚོ་
རང་ཉིད་ལ་སྐྱུར་ཅིག” ཅེས་བསྒྲགས།
ཁོས་དེ་ལྟར་བསྒྲགས་རྗེས་བྱུང་བའི་དོན་དག་གིས་ཁོར་དངངས་སྐྲག་སྐྱེ་རུ་འཇུག་
མ་ཐུབ། ཡོད་ཚད་འཕྲུལ་སྣང་གི་འཇིག་རྟེན་དང་འདྲ་བར་གྱུར། ཧྲང་ཝེ་ཡིས་མེ་མདས་
རྒྱག་པའི་བཀའ་ཕབ་ཙ་ན། གནས་བཅུ་བཞིར་བཙུགས་སྣང་བའི་མེ་མདའ་སྦག་སྦག་
གི་གཞི་ལས་དེ་མ་ཐག་སྒྲ་གྲག་སོང་། ཡིན་ནའང་ཡོད་ཚད་བཞད་གད་སློང་བའི་ཟློས་
གར་ཞིག་དང་ཁྱད་མེད་དེ། མེ་མདའ་སྦག་སྦག་གི་ཁ་ལས་མཆེད་འོངས་པ་ནི་མི་ལ་མགོ་
གཡོག་སྤྱད་ཀྱི་དུད་མེ་དང་མཚུངས། རྒྱུ་མཚན་ནི་བྲེལ་ཟིང་ཆེ་བའི་མེ་མདའི་སྒྲ་པཊ་པཊ་
དུ་གྲག་པ་ཐོས་འགྱུར་ལ། དཀར་པོར་མངོན་པའི་མེ་སྟག་ཀྱང་མེ་མདའི་ཁ་རུ་མཆེད་པ་
མཐོང་མོད། འོན་ཀྱང་ཆུང་ཡང་གི་མཚོན་ཚུལ་ཅི་ཡང་ཚོར་མི་ཐུབ་སྟེ། སྐད་སྒྲ་ཅི་ཡང་གོ་
མི་ནུས་པའི་ཁར། དངན་པ་ལན་གཅིག་ཀྱང་རྣ་སྒོར་འཛུལ་མ་བྱུང་། འཚང་ག་ཤིག་ཤིག་
བྱེད་པའི་མི་ཚོགས་ནི་སེ་གོལ་གཏོགས་པའི་ཡུན་ལ་འགྱུར་རྡོ་ཡི་ངོ་བོར་འཕོས་ཏེ་མཚོན་
ཆ་མི་ཟུག་པའི་ཚད་དུ་སླེབས། གློ་བུར་མེ་འཁོར་ས་ཚིགས་ཀྱི་གཞོགས་ཤིག་ནས། འཆི་ལ་
ཉེ་བའི་འབོད་སྐད་ཅིག་གིས་བློ་ཡུལ་ལས་འགོངས་པའི་རྣམ་པ་ནི་ཐེར་ཚལ་སྤར་ཚལ་དུ་
བཏང་སོང་། “ཨ་མ།” “ཨ་མ་ཡ།” གནམ་ས་བླ་འོག་བསྒྱུར་འདྲའི་ནུས་ཤུགས་ཤིག་དང་།
མེ་རི་མཁའ་ཀློང་དུ་འཕྱུར་འདྲའི་རླུང་རྒྱུན་ཞིག བར་ཆད་མགོ་ཐོག་ཏུ་སླེབས་འདྲའི་ང་
རོ་ཞིག་བཅས་ནི། མི་ཚོགས་ཀྱི་དཀྱིལ་དབུས་དེར་སུས་ཀྱང་བཟློག་ཐབས་མེད་པའི་ཚུལ་
དུ་འཕྱུར་མགོ་བརྩམས། ཧོ་སའེ་ཨེར་ཁ་ཏིའེ་ཨའོ་གཉིས་པར་ཆ་བཞག་ན་བྱིས་པ་པང་དུ་
ལེན་དབང་མེད་འདྲ་བྱུང་། ཡིན་ཡང་ཁོའི་ཨ་མ་དང་བྱིས་པ་གཞན་ཞིག་ནི་ཕྱོགས་ཀུན་
འབྲོ་བཞིན་པའི་མི་ཚོགས་ཀྱིས་མིག་རྡེབ་དབང་གཅིག་ཙམ་གྱི་ཡུན་དུ་ཁྱུར་མིད་བྱས་
པར་མངོན།
ལོ་མང་པོའི་རྗེས་སུ། ཁྱིམ་མཚེས་དག་གིས་རང་འདོད་སྤྱི་བརྟོལ་སྨྲ་བའི་གྲས་སུ་རྒྱག་
སྲིད་ནའང་། བྱིས་པ་དེས་མུ་མཐུད་དུ་བརྒྱུད་སྒྲོག་བྱེད་ངེས་ཏེ། རང་ཉིད་ནི་ཧོ་སའེ.ཨེར་
ཁ་ཏིའེ་ཨའོ་གཉིས་པས་མགོར་བཀྱགས་ནས་འབྲོ་བའི་ཚུལ་རང་ཡིན། དེ་ནི་བར་སྣང་
དུ་མཆོང་བ་དང་འདྲ་སྟེ། མི་ཚོགས་ཀྱི་འཇིགས་དངངས་ཀུན་པོའི་མཁའ་རུ་འཕུར་ལྡིང་
བྱེད་ཞོར་ཉེ་འགྲམ་གྱི་སྲང་ལམ་དེའི་ཕྱོགས་སུ་རྒྱུགས། ཁོ་ནི་མཐོ་སར་མར་ལྟ་བའི་གནས་
སུ་བདོག་པར། ཁ་ལོ་གཅུན་ཁག་པའི་མི་ཚོགས་དེ་སྲང་ལམ་འགྲམ་གྱི་གྲུ་ཟུར་དུ་འཚང་
བཞིན་པ་རིག་པར་མ་ཟད། དེ་གར་མེ་མདའ་སྦག་སྦག་རིམ་བསྟར་ཞིག་གི་མདེའུ་ཆར་
ཕབ་མགོ་བརྩམས་པའང་གསལ་བོར་མཐོང་། སྐད་སྒྲ་མང་པོ་ཞིག་གིས་དུས་མཉམ་དུ་འདི་
ལྟར་བསྒྲགས་སོང་།
“ཐང་ལ་ཉལ་རོགས། ཐང་ལ་ཉལ་རོགས།”
སྔུན་གྱི་མི་སྐོར་ཞིག་གིས་དེ་ལྟར་བསྒྲུབས་སོང་སྟེ། མདེའུ་ཆར་ནི་ཐང་ངོས་སུ་གཟས་
འོངས། སྲོག་ཐར་བའི་མི་རྣམས་ཐང་དུ་གོག་ནས་མ་བསྡད་པར། ཕྱིར་འཁོར་ནས་ཐང་
ཆེན་གྱི་ཕྱོགས་སུ་རྒྱུག་རྩིས་བྱས་ཀྱང་། དངངས་སྐྲག་ཁྲོད་འབྲུག་གི་རྔ་མས་བརྒྱབ་པ་
བཞིན་ཕྱིར་འཐེན་བྱེད་དགོས་སོང་། འཚང་ག་ཆེ་བའི་མི་ཚོགས་ཀྱི་རླབས་རྒྱུན་དེས་
བཟློག་ཕྱོགས་སུ་སླེབས་ཡོང་བའི་མི་ཚོགས་ཀྱི་རླབས་དེའི་གདོང་བསུས་པར། ཕྱི་མར་
མཚོན་ན་ཁ་གཏད་ཀྱི་སྲང་ལམ་དུ་ཡོད་པའི་འབྲུག་རྔ་ཡིས་ཀྱང་རྡེག་བྱུང་སྟེ། དེ་གའི་
མེ་མདའ་སྦག་སྦག་གིས་དུས་ཡུན་སྐར་ཆ་གང་ལའང་ངལ་གསོ་མེད་པར་མདེའུ་ཆར་
ཕྱོགས་ཀུན་འབེབ་ཀྱིན་གདའ། མི་རྣམས་འབྲོ་སའི་ལམ་མེད་པས་ཆུ་འཁོར་ཆེན་པོ་ཞིག་
དང་འདྲ་བར་ཐང་ཆེན་གྱི་དཀྱིལ་དུ་རུབ། དེར་མེ་མདའ་སྦག་སྦག་གི་མདེའུ་ནི་ཡིད་
ཚིམས་བྲལ་ཐོག རིམ་འགྲོས་ཆེས་གསལ་བའི་ཁེ་གྲི་ཆེན་པོ་ཞིག་དང་མཚུངས་པར།
ཙོང་རིལ་གྱི་པགས་རིམ་བཤུ་བ་ལྟར་གོ་རིམ་ལྡན་པའི་སྒོ་ནས་རེ་རེ་བཞིན་འདྲ་གཏུབ་
བྱས་བྱུང་། བྱིས་པ་ཡིས་བུད་མེད་ཅིག་གིས་དཔུང་བ་གཉིས་ཀ་རྒྱ་གྲམ་ལྟར་བརྐྱངས་
ཤིང་། རྡོག་བརྫིས་བགྱིས་མེད་པའི་ས་སྟོང་ཡ་མཚན་པ་ཞིག་ཏུ་པུས་བཙུགས་སུ་བསྡད་
ཡོད་པ་རིག ངོ་ཧྲིལ་པོ་ཁྲག་གིས་ཁེངས་པའི་ཧོ་སའེ་ཨེར་ཁ་ཏིའེ་ཨའོ་གཉིས་པ་ནི་ཐང་
ལ་འགྱེལ་ཁ་མ་དེར་ཁོ་དེའི་ཕྱོགས་སུ་འདེད་ཅི་ཐུབ་བྱས། ཡིན་ཡང་མཐུད་ནས་ཡོང་
བའི་མི་ཚོགས་ཀྱི་རྦ་རླབས་དེས་ས་སྟོང་རང་བསྣུབས་སོང་ལ། པུས་བཙུགས་སུ་སྡོད་པའི་
བུད་མེད་དེ་བསྣུབས་པར་མ་ཟད། ཚ་གདུག་ཆེ་བའི་དུས་ཚིགས་ཀྱི་མཐོ་ཞིང་རྒྱང་རིང་
བའི་མཁའ་ལམ་གྱི་འོད་སྐུད་དང་། ཝུའུ་ཨེར་སུའོ་ལ་དབྱི་ཀྭ་ལན་གྱིས་སྔོན་ཆད་ཀ་ར་
ཡིས་ལས་པའི་སྲོག་ཆགས་ཆུང་བ་བགྲང་ལས་འདས་པ་བཙོང་སའི་སྡུག་ལྡན་གྱི་འཇིག་
རྟེན་འདི་ཡང་བསྣུབས་ཟིན་ཏོ། །
ཧོ་སའེ་ཨེར་ཁ་ཏིའེ་ཨའོ་གཉིས་པ་སད་པའི་སྐབས་སུ། རང་ཉིད་ནི་གན་རྐྱལ་དུ་
མུན་ནག་ནང་ཉལ་ནས་བསྡད་འདུག་པ་ཤེས། ཁོས་ཚོར་བར་རང་ཉིད་རིང་ནས་མགོ་
མི་མཐོང་བའི་ལྷིང་འཇགས་ཀྱི་མེ་འཁོར་ཞིག་ནང་ཡོད་པར། སྐྲ་ལོ་ནི་དཀག་ཟིན་པའི་
ཁྲག་གིས་རྡོག་པོར་བཟོས་ཤིང་། ལུས་ཀྱི་རུས་པ་མཐའ་དག་གས་སོང་བ་ལྟར་ཟུག་གཟེར་
བར་མེད་དུ་ལངས། ཁོའི་སེམས་ནང་ཐང་ཆད་དེ་བཟོད་མི་ཐུབ་པ་འདྲ་ཡང་བྱུང་། ཁོས་
འཇིགས་དངངས་ཡོད་དོ་ཅོག་ཕར་གཡུགས་ཏེ་གཉིད་པར་གྲ་སྒྲིག་བྱས། དེ་བས་གློ་ཉལ་
སྒོས་ན་ཟུག་འཇོམས་ཐབས་ལ་འབད། དེའི་དུས་གཞི་ནས་རང་ཉིད་བེམ་པོའི་སྟེང་དུ་
ཉལ་ཡོད་ཚུལ་རྟོགས། འཁོར་སྒམ་དེར་ཆ་བཞག་ན་བར་གྱི་བགྲོད་ལམ་དོག་པོ་ལས་ས་
སྟོང་གཅིག་ཀྱང་མི་འདུག དམར་གསོད་ཆེན་པོ་བྱུང་ནས་ཆུ་ཚོད་འགའ་འདས་ཚར།
རྒྱུ་མཚན་ནི་བེམ་པོ་མཐའ་དག་སྟོན་མཇུག་གི་ཅུ་གང་ལྟར་འཁྱག་ལ། ཡང་འགྱུར་རྡོ་
ཡི་ལྦུ་སོབ་ཇི་བཞིན་སྲ་ཞིང་མཁྲེགས། འཁོར་སྒམ་ནང་འཇུག་མཁན་གྱི་མི་ཚོར་དུས་
ཚོད་ཡོད་སོང་བ་འདྲ་སྟེ། ངང་ལག་རྡོག་པོ་རེ་རེ་སྐྱེལ་བ་ནང་བཞིན་བེམ་པོ་དག་གྲལ་
དུ་བསྟར་ནས་འདུག རྨི་ལམ་འཇིགས་པོ་དེ་ལས་གྲོལ་སླད། ཧོ་སའེ་ཨེར་ཁ་ཏིའེ་ཨའོ་
གཉིས་པས་མགོ་བོ་མེ་འཁོར་སྐྱོད་སའི་ཕྱོགས་སུ་གཏད་ཅིང་། གོག་བགྲོད་སྒོས་འཁོར་
སྒམ་ཕྱི་མ་ལས་སྔ་མའི་ནང་དུ་ཕྱིན། དེ་ལྟར་མེ་འཁོར་ནི་གཉིད་ནས་བདོག་པའི་རི་གྲོང་
ཞིག་བརྒྱུད་སྐབས། པང་ལེབ་བར་ནས་མངོན་པའི་འོད་སྐུད་ལ་བརྟེན་ནས། ཁོས་སྐྱེས་
པ་ཡི་བེམ་པོ་དང་བུད་མེད་ཀྱི་བེམ་པོ། བྱིས་པའི་བེམ་པོ་དག་མཐོང་སོང་། དེ་ཚོ་ནི་ངོ་བོ་
འགྱུར་ཟིན་པའི་ངང་ལག་དག་དང་འདྲ་བར་ཚང་མ་རྒྱ་མཚོའི་ནང་འཕེན་གྱིན་གདའ།
ཁོས་ནི་ཐང་ཆེན་དུ་སིལ་ཁུ་འཚོང་བཞིན་པའི་བུད་མེད་ཅིག་དང་ཧྲང་ཞའོ་ཅ་པུའུ་ལན་
གཉིས་ཀྱི་བེམ་པོ་ལས་གང་ཡང་ངོས་མ་ཟིན། ཧྲང་ཞའོ་ཡི་ལག་ནང་ད་རུང་དཀྲིས་ནས་
རྡོག་པོར་བསྒྲིལ་ཅིང་མོ་ལེ་ལི་ཡ་རྟགས་ཅན་གྱི་དངུལ་ཁུང་སྤྲད་པའི་ཀོ་སྐགས་ཤིག་དམ་
པོར་བཟུང་སྣང་བར། ཕལ་ཆེར་འཇིགས་དངངས་ཀྱི་དུས་སྐབས་སུ་ལམ་གསར་བ་ཞིག་
གཤགས་ཨེ་ཐུབ་ལ་འབད་པ་འདྲ། འཁོར་སྒམ་ཨང་དང་པོའི་ནང་སླེབས་རྗེས། ཁོ་ནི་མུན་
ནག་ཁྲོད་ཕྱིར་མཆོངས་ནས་ཆུ་རྐར་ཡིབས་ནས་མེ་འཁོར་རྒྱང་ལ་ཡལ་དུ་བཅུག དེ་ནི་
ཁོས་ཚེ་ཐོག་འདིར་རིག་པའི་ཆེས་རིང་བའི་མེ་འཁོར་ཏེ། ཕལ་ཆེར་ཟོང་སྐྱེལ་འཁོར་སྒམ་
ཉིས་བརྒྱར་ཉེ་བ་ཙམ་གྱིས་གྲུབ་པར་མངོན། དེའི་མགོ་རྔ་གཉིས་སུ་འཁོར་སྒམ་རེ་ཡོད་
ལ། བར་དུ་ཡང་འཁོར་སྒམ་ཞིག་བཙིར་འདུག མེ་འཁོར་ནི་གྲག་འགུལ་ཆེར་མེད་པར་
མཚན་མོའི་རུམ་དུ་ཤུད་བཞིན་ཏེ། འཁོར་སྒམ་ནང་འོད་ཅུང་ཙམ་ཡང་མཐོང་དཀོན་པའི་
མཚུངས་སུ། གནས་ཐིག་གཏན་ཁེལ་གྱི་གློག་དམར་པོ་དང་ལྗང་ཁུའི་འོད་ཀྱང་རིག་རྒྱུ་མ་
བྱུང་། འཁོར་སྒམ་གྱི་ཀླད་དུ་མེ་མདའ་སྦག་སྦག་བསྟར་བའི་འགྲམ་ན་དམག་མིའི་ལུས་
གྲིབ་ནག་པོ་མངའ་བ་རབ་རིབ་ཙམ་འདྲེན་བྱེད་ཀྱི་ལམ་དུ་མངོན་པར་གྱུར།
ནམ་གུང་བཟུར་རྗེས་དྲག་ཆར་འབབ་མགོ་ཚུགས་སོང་། ཧོ་སའེ་ཨེར་ཁ་ཏིའེ་ཨའོ་
གཉིས་པས་རང་ཉིད་གནས་གང་དུ་ཡོད་ཚུལ་མི་རྟོགས་ནའང་། མེ་འཁོར་སྐྱོད་ཕྱོགས་
དང་ལྡོག་ནས་ཕྱིན་ཚེ་མ་ཁུང་ཏོ་རུ་བསླེབ་ངེས་པ་གསལ་བོར་ཤེས། ཆུ་ཚོད་གསུམ་
འགོར་བའི་རྗེས་སུ། ཁོའི་ལུས་པོ་ཆར་ཆུས་བངས་ཤིང་མགོ་བོ་གས་ལ་ཉེ་བ་བྱུང་བར།
སྐྱ་རེངས་ཀྱི་སྐྱ་མདའི་འོག་དེར་རྒྱང་ཐག་རིང་སར་སྡོད་ཁང་རིམ་བསྟར་དང་པོ་འདུག་
པ་ཚོར། ཁོས་ནི་ཚིག་ཇ་ཡི་དྲི་བསུང་དམིགས་ནས་དུད་ཚང་ཞིག་གི་ཐབ་ཚང་ནང་
ཕྱིན་དུས། དེ་གར་བུད་མེད་ཅིག་གིས་བྱིས་པ་པང་ཞོར་མེ་ཐབ་ཀྱི་ཕྱོགས་སུ་རྐེད་པ་སྒུར་
སྒུར་གྱིས་ལས་ཀ་ལས་བཞིན་མཆི།
“ཁྱེད་བདེ་མོ།” ཁོས་ཤུགས་ཡོད་ལ་མེད་པའི་སྒོ་ནས “ང་ནི་ཧོ་སའེ་ཨེར་ཁ་ཏིའེ་
ཨའོ་གཉིས་པ“པུའུ་ཨེན་ཏིའེ་ཡ་ཡིན” ཞེས་བརྗོད་སོང་།
ཁོས་ཡི་གེ་རེ་རེ་ཕྱུང་ནས་རང་གི་རུས་མིང་ལབ་ཟིན། འདོད་དོན་ནི་མོར་རང་
ཉིད་ད་རུང་གསོན་བཞིན་པ་བདེན་དཔང་བྱ་རྩིས་ཡིན། ཁོས་འདི་ལྟར་བགྱིས་པ་དེ་ཤེས་
རབ་ཅན་གྱི་སྦྱོར་བ་རང་སྟེ། རྒྱུ་མཚན་ནི་བུད་མེད་དེས་ཁོའི་ཉམ་ཐག་ཡིན་ཐོག་སྤྲོ་
མེད་ཀྱི་ཉམས་ཐོན་ཞིང་། སྐྲ་ལོ་དང་གྱོན་ཆས་ཡོད་དོ་ཅོག་ཁྲག་གིས་བརྫིས་པའི་རྣམ་
པར་སྒོ་ལམ་དུ་མངོན་པ་མཐོང་མ་ཐག གདོན་འདྲེ་དངོས་སུ་རིག་བྱུང་མི་སྙམ་པ་ག་
ལ་སྲིད། མོས་ཁོ་ངོ་ཤེས་སོང་། སོང་ནས་ཀམ་པ་ལི་ཞིག་ཁྱེར་ཡོང་སྟེ་ཁོའི་ལུས་སྟེང་དུ་
བཀབ་ནས་གྲང་འཁྱག་འགོག་པར་བྱས་པ་དང་། ཡང་ཕུད་ཟིན་པའི་ལྭ་བ་དག་བཟུང་
ཐོག་ཕར་ཕྱིན་ནས་མེ་ཁར་སྐེམ། མཐུད་དེ་མོས་ཆུ་བསྐོལ་ནས་ཁོའི་རྨ་ཁ་བཀྲུ་མགོ་
བརྩམས། ལས་བཟང་བ་ནི་པགས་པའི་སྟེང་ཅུང་གཤགས་ཡོད་པ་ལས་གནོད་སྐྱོན་ཆེན་
པོ་མི་འདུག དེའི་རྗེས་སུ་ཡང་གཙང་མར་མངོན་པའི་ཆབ་གདན་ཞིག་ལག་ཏུ་བསྣམས་
ཡོང་སྟེ་ཁོའི་མགོ་བོ་གཅུད། ཆེས་མཐའ་མར་མོས་ངག་སྒྲོས་ཁྲོད་ཀྱི་པུའུ་ཨེན་ཏིའེ་ཡ་
ཚང་གི་མིའི་གོམས་སྲོལ་བཞིན་ཚིག་ཇ་ཕོར་གང་སྐོལ་བའི་ནང་ཀ་ར་མ་བཏབ་པར་
ཁོའི་ལག་ཏུ་བཞག་འཕྲལ། ཡང་ཕར་སོང་ནས་གྱོན་ཆས་དག་མེ་ཁ་རུ་ཐང་བཅད་བྱུང་།
ཧོ་སའེ་ཨེར་ཁ་ཏིའེ་ཨའོ་གཉིས་པས་ཚིག་ཇ་འཐུངས་ཚར་མ་ཐག་གཞི་ནས་ཁ་
གྲག་འོངས།
"ཕལ་ཆེར་མི་སྟོང་གསུམ་ཙམ་འདུག” ཁོས་ལྡབ་བེ་ལྡབ་བེའི་སྒོ་ནས་སྨྲས།
“ཅི་ཞིག་ཟེར་རམ།”
“མི་ཤི་བོ།” ཁོས་འགྲེལ་བཤད་ཀྱི་ཚུལ་དུ “མེ་འཁོར་ས་ཚིགས་སུ་ཕྱིན་པའི་མི་
ཚང་མ་ཤི་ཟིན” ཟེར།
བུད་མེད་དེས་གདུང་སེམས་ཀྱི་མིག་འོད་སྤྱད་ནས་ཁོར་ལྟ་བཞིན་ཡོད། “འདི་ཕྱོགས་
སུ་མི་ཤི་མ་མྱོང་།” མོས་སྐད་ཆའི་མཇུག་མཐུད་དེ “ཁྱོད་ཀྱི་ཨ་ཁུ་རྒན་པ་ནས་བཟུང་།
ཡང་གསལ་བོར་བཤད་ན་ཧྲང་ཞའོ་ཡི་དུས་སྐབས་དེ་ནས་བཟུང་། མ་ཁུང་ཏོ་རུ་དོན་དག་
ཅི་ཡང་བྱུང་མྱོང་མེད” ཅེས་ལབ་བྱུང་། ཧོ་སའེ་ཨེར་ཁ་ཏིའེ་ཨའོ་གཉིས་པ་རང་ཁྱིམ་དུ་
མ་སླེབས་པའི་ལམ་བར་དུ། ཡུད་ཙམ་རིང་བསྡད་མྱོང་བའི་དུད་ཚང་གསུམ་གྱི་ཐབ་ཚང་
ནང “མི་ཤི་མ་མྱོང” ཞེས་པའི་ལན་རིགས་འདྲ་དེ་ལས་གཞན་ཅི་ཡང་མ་ཐོས། ཁོ་མེ་
འཁོར་ས་ཚིགས་ཀྱི་ཐང་ཆེན་བརྒྱུད་པར། སྣུམ་བཙོས་ཟས་རིགས་བཤམ་སའི་ཅོག་ཙེ་
ཡར་བརྩིགས་འདུག་པ་མཐོང་བ་ལས། དེ་གར་དམར་གསོད་བཏང་བའི་རྗེས་ཤུལ་ཏིལ་
ཙམ་ཡང་བསྐྱུར་མི་སྣང་། ཆར་བ་ནི་མཚམས་ཆད་རྒྱུ་མེད་པར་འབབ་ཀྱིན་འདུག་ལ།
སྲང་བར་དུ་མི་གཅིག་ཀྱང་མཐོང་རྒྱུ་མ་བྱུང་། དུད་ཚང་རེ་རེས་སྒོ་ཆེན་འཕྲོད་མོར་གཏན
ཡོད་པས། ནང་དུ་ཚེ་སྲོག་གི་རྒྱུ་བ་ཡོད་མེད་ཀྱང་ཅུང་ཙམ་ཡང་ཤེས་མི་ཐུབ། དེ་ལྟར་
མཆོད་འབུལ་གྱི་ཅོང་སྒྲ་ཐོག་དང་པོ་གྲག་མཚམས་སུ། གཞི་ནས་མི་ཡུལ་གྱི་རྣམ་པ་རོབ་
ཙམ་མངོན་ཡོང་། ཁོས་ཧྲང་ཞའོ་ཅ་པུའུ་ལན་ཚང་གི་ཁྱིམ་སྒོ་ཕྱེ་བ་ལ། སྔོན་ཆད་ཐེངས་
མང་པོར་རིག་མྱོང་བའི་སྦྲུམ་མ་ཞིག་གིས་ཁོར་གཏད་ནས་སྒོ་འཕྲོད་མོར་གཏན། “ཁོ་བུད་
སོང་།” མོས་འཇིགས་དངངས་དང་བཅས “ཁོའི་ཕ་ཁྱིམ་དུ་བུད་སོང” ཟེར། གློག་དྲའི་
བྱ་གཟེབ་ཀྱི་སྒོ་ཆེན་ནི་སྔོན་ཆད་དང་འདྲ་སྟེ། ས་གནས་ཀྱི་ཉེན་རྟོག་པ་གཉིས་ཀྱིས་
བསྲུངས་འདུག དེ་ཚོས་ལུས་སུ་ཆར་ལྭ་དང་མགོ་རུ་འགྱིག་གི་རྨོག་ཞྭ་གོན་སྣང་བར།
ཕར་བལྟས་ན་ཆར་བའི་ཀློང་གི་རྡོ་ཡི་བརྐོས་བརྙན་ཞིག་དང་དབྱེར་མ་མཆིས། གྲོང་རྡལ་
གྱི་དཀྱིལ་དབུས་ལས་ཁད་རིང་བའི་སྲང་ལམ་ཆུང་བ་རུ། ཨན་ཏེ་ལེ་སིའི་གླིང་ཚོམས་
ནས་ཡོང་བའི་མི་ནག་དག་གིས་མཉམ་པོར་འདས་གྲོངས་ཉིན་གྱི་ཆེ་བརྗོད་སྙན་ངག་གྱེར་
གྱིན་གདའ། ཧོ་སའེ་ཨེར་ཁ་ཏིའེ་ཨའོ་གཉིས་པ་ནི་ལྷས་རའི་གྱང་སྟེང་དུ་འཛེགས་རྗེས་
ཐབ་ཚང་བརྒྱུད་དེ་ཁྱིམ་ནང་ཕྱིན། སང་ཐ་སུའོ་ཧྥེ་ཡ“ཏེ་ལ“པི་ཏས་སྐད་མགོ་ཇེ་མཐོར་མ་
བཏང་། “ཧྥེ་ཨེར་ནན་ཏ་ལ་ཁྱོད་རིག་ཏུ་མ་འཇུག” མོས་སྐད་ཆ་དེར་མཐུད་ནས “མོ་
སོ་མ་མལ་ལས་ལངས་པ་ཡིན” ཟེར། དེ་ནི་སྔ་མོ་ནས་རྒྱུས་ལོན་བྱུང་བའི་འགན་འཁྲི་
ཞིག་ལེགས་འགྲུབ་བྱུང་བ་དང་མཚུངས། མོས་ནི་ཁོ “སྐྱག་གཞོང་ཁང་བ” ཡི་ནང་
དུ་ཁྲིད་ཕྱིན་པ་དང་། དེ་གར་མེར་ཅི་ཡ་ཏེ་སིའི་འཐོར་ལ་ཉེ་བའི་དམག་སྐྱོད་མལ་ཁྲིར་
བདག་བྱས་པར་མ་ཟད། ད་རུང་ཕྱི་དྲོའི་ཆུ་ཚོད་གཉིས་པའི་ཐོག་ཧྥེ་ཨེར་ནན་ཏ་དགུང་
ཉལ་སྟེག་པའི་སྐབས་དང་བསྟུན་ནས་སྒེའུ་ཁུང་བརྒྱུད་དེ་ཟས་སྡེར་མ་གང་ཡང་བྱིན།
ཨའོ་ལེ་ལི་ཡ་ནུའོ་གཉིས་པ་ནི་ཆར་བ་ཆེན་པོས་བཀག་པས་ཁྱིམ་ནང་མི་ཉལ་ཀ་
མེད་བྱུང་ལ། ཕྱི་དྲོའི་ཆུ་ཚོད་གསུམ་པའི་སྟེང་ད་རུང་གནམ་ངོ་ཨེ་ཐང་གི་ཆར་བསྒུགས་
ནས་ཡོད། སང་ཐ་སུའོ་ཧྥེ་ཡ‘ཏེ་ལ“པི་ཏས་དེའི་སྐོར་གསང་བའི་ངང་དུ་ཁོར་བསྙད་པར།
ཁོ་ནི་དེའི་མུར་མེར་ཅི་ཡ་ཏེ་སིའི་ཁང་བའི་ནང་ཕྱིན་ནས་རང་གི་སྤུན་ཟླར་བལྟས། ཁོ་
ཡང་གཞན་དག་དང་འདྲ་བར་དམར་གསོད་ཆེན་པོར་ཡིད་མ་ཆེས་པར་མ་ཟད། བེམ་པོའི་
གང་བའི་མེ་འཁོར་རྒྱ་མཚོའི་ཕྱོགས་སུ་སྐྱོད་པའི་ཚུལ་ལ་དེ་བས་ཀྱང་ཡིད་མ་ཆེས། སྔ་
དགོང་མོར། ཁོས་སྲིད་གཞུང་གིས་སྤེལ་པའི་ཐུན་མིན་སྤྱི་བསྒྲགས་བཀླགས་ཚར། དེའི་
ནང་བཟོ་པ་ཚོས་བཀའ་ཡིག་དང་དུ་བླངས་ནས་མེ་འཁོར་ས་ཚིགས་ལས་ཕྱིར་འཐེན་
བྱས་ཏེ་ལྷོད་འཇགས་ངང་རང་ཁྱིམ་དུ་ལོག་སོང་ཞེས་བྲིས་འདུག་ལ། སྤྱི་བསྒྲགས་ནང་ད་
རུང་བཟོ་ཚོགས་ཀྱི་མགོ་པ་ཚོས་ཚད་མཐོ་བའི་རྒྱལ་གཅེས་བསམ་བློ་བཅངས་ནས། རེ་བ་
ཡོད་ཚད་ཉུང་འཕྲིར་བཏང་སྟེ་གཉིས་སུ་བསྡུས་སོང་བར། རེ་རེ་ནི་འཕྲོད་བསྟེན་ཞབས་
འདེགས་ཀྱི་ཚུལ་ཇེ་བཟང་དུ་གཏོང་བ་དང་། གཞིས་སྡོད་ཁུལ་དུ་སྤྱོད་ཁང་བཀོད་སྒྲིག་
བྱེད་པའོ། །འཕྱི་བའི་དུས་སུ་འཕྲིན་གསར་ཞིག་སྤེལ་ཡོང་བ་ནི། དམག་དཔུང་གི་མགོ་
ཁྲིད་དང་བཟོ་པ་ཚོའི་བར་གྲོས་མཐུན་ཡིག་ཆ་བཀོད་རྗེས། ལམ་སང་སྐུ་ཞབས་པུའུ་ལང་
དང་འབྲེལ་འདྲིས་བགྱིས་པར། ཕྱི་མས་ཆ་རྐྱེན་གསར་བ་དག་དང་ལེན་བྱས་པར་མ་ཟད།
རང་འགུལ་གྱིས་གྲོས་མགོ་བསླངས་ཏེ་མ་དངུལ་ཕུད་ནས་ཉིན་གསུམ་རིང་སྤྱི་པའི་དགའ་
སྐྱིད་བྱ་འགུལ་སྤེལ་ཅིང་རྩོད་ཉོག་ཐག་བཅད་པར་དགའ་སྟོན་རྟེན་འབྲེལ་ཞུ་རྒྱུ་རེད་ཟེར།
དེ་ལྟར་དམག་དཔུང་ཕྱོགས་ནས་དུས་ནམ་ཞིག་ལ་མིང་རྟགས་བཀོད་པའི་གྲོས་མཐུན་
ཡིག་ཆ་ཁྱབ་བསྒྲགས་བྱ་རྒྱུ་ཡིན་ཞེས་དྲིས་ཚེ། ཁོས་སྒེའུ་ཁུང་ཕྱི་རོལ་གྱི་གློག་དམར་
བསྣོལ་ནས་འཁྱུག་པའི་མཁའ་དབྱིངས་སུ་བལྟས་ཙམ་བགྱིས་འཕྲལ། བཞིན་རས་སུ་ཐག་
མི་ཆོད་པའི་རྣམ་འགྱུར་ཞིག་བསྟན་འོངས།
“ཕལ་ཆེར་གནམ་ངོ་ཐང་བའི་བར་དུ་བསྒུག་དགོས།” ཁོས་སྐད་ཆའི་མཇུག་མཐུད་
དེ “གལ་སྲིད་ཆར་བ་མ་ཆད་ན། ང་ཚོའི་བྱ་འགུལ་མཐའ་དག་སྤེལ་ཐབས་མེད” ཟེར།
འདིའི་སྔོན་གྱི་ཟླ་གསུམ་ནང་ཆར་བ་མ་བབས་ཏེ། ཡིན་པ་ནི་ཆར་ཉུང་དུས་ཚིགས་
ལ་ཁེལ་བས་རེད། ཡིན་ནའང་སྐུ་ཞབས་པུའུ་ལང་གིས་རང་གི་ཐག་གཅོད་ཁྱབ་བསྒྲགས་
བྱས་རྗེས་སུ། ངང་ལག་འདེབས་འཛུགས་ས་ཁུལ་ཧྲིལ་པོར་དྲག་ཆར་འབབ་མགོ་བརྩམས།
ཧོ་སའེ་ཨེར་ཁ་ཏིའེ་ཨའོ་གཉིས་པ་ཕྱིར་མ་ཁུང་ཏོ་རུ་ལྡོག་པའི་ལམ་བར་ནས་དྲག་ཆར་
དེར་ཐོད་གཏུགས་བྱུང་། གཟའ་འཁོར་གཅིག་ཕར་འདས་ཀྱང་ཆར་བ་འབབ་མཚམས་མ་
བཞག སྲིད་གཞུང་གིས་རང་ལ་མངའ་བའི་བརྒྱུད་བསྒྲགས་ལམ་བུ་ཇི་སྙེད་སྤྱད་དེ་རྒྱལ་
ཡོངས་སུ་ཡང་དང་འོར་གྱིས་དྲིལ་བསྒྲགས་མཛད། གཞུང་ཕྱོགས་ཀྱི་བཤད་ཚུལ་ནི་ཆེས་
མཐའ་མར་འདི་ལྟར་གླེང་བ་གཏན་དུ་ཁེལ། མི་ཤི་མེད་ལ། འདོད་དོན་ཁེངས་པའི་བཟོ་པ་
ཚོ་ཕྱིར་རང་ཁྱིམ་དུ་ལོག་པའི་མཚུངས་སུ། ངང་ལག་ཀུང་སིས་ཆར་འབབ་པའི་དུས་ནང་
བྱ་འགུལ་མཐའ་དག་བླངས་ཟིན་པའོ། །དམག་དོན་དོ་དམ་གྱི་ཁྲིམས་ནི་མུ་མཐུད་ནས་
བཀོལ་སྤྱོད་བྱས་སོང་། དགོས་མཁོ་བདོག་པའི་དུས་སུ་སྐབས་ཐོག་ཐབས་ཤེས་ལ་བརྟེན་
ནས་བར་མ་ཆད་པར་བབས་པའི་ཆར་གྱིས་སྤྱི་ཚོགས་ལ་གནོད་སྐྱོན་ཐེབས་པའི་ཆ་ཐག་
གཅོད་བྱེད་པར་སྟ་གོན་བྱས་ཀྱང་། དམག་དཔུང་ནི་ཕྱིར་དམག་སྒར་དུ་ཕྱིར་འཐེན་བགྱིས་
ཚར། ཉིན་དཀར། དམག་མི་ཚོས་རྐང་སྣམ་གྱི་འདབས་ཁ་བརླ་རྩར་བརྫེས་ཐོག རྒྱ་སྲང་
གི་རྒྱུག་ཆུའི་ནང་དུ་བྱིས་པ་ཚོ་དང་མཉམ་པོར་ཆུ་འཛུལ་མཁན་གྱི་རོལ་རྩེད་ལ་གཡེང་བ་
དང་། དགོང་མོར་མཚན་བཀག་གནང་རྗེས་སུ། ཁོ་ཚོས་མེ་མདའི་བྱ་གཞུག་གིས་ཁང་སྒོ་
བཅགས་འཕྲལ། དོགས་ཅན་མི་སྣ་རེ་རེ་མལ་ཁྲི་ལས་དྲུད་འོངས་ནས། ཕྱིར་ལྡོག་མེད་པའི་
འགྲུལ་བཞུད་ཀྱི་ལམ་དེར་འཇུག་ངེས། བཀའ་ཡིག་ཨང་བཞི་པ་གཞིར་བཟུང་སྟེ། ཁྲིམས་
འགལ་མི་སྣ་དང་ལག་དམར། མེ་གཏོང་མཁན། ཕྱིར་རྒོལ་པ་སོགས་ལ་ཁ་གཏད་ནས་སྤེལ་
བའི་སྔོག་འཛིན་དང་རྩ་མེད་དུ་གཏོང་བའི་སྦྱོར་བ་ནི་མུ་མཐུད་ནས་སྤེལ་གྱིན་གདའ།
ཡིན་ནའང་དམག་དཔུང་ཕྱོགས་ནས་དམག་སྤྱི་ཁང་གི་གཞུང་སྒྲུབ་ཁང་ནང་འཚངས་
ཡོང་བའི་གནོད་ཐེབས་མཁན་ཚོའི་ཁྱིམ་མིའི་དྲི་བ་ཡོད་ཚད་ཁས་མི་ལེན། “ཁྱེད་ཀྱིས་རྨི་
ལམ་རྨིས་འདུག” དམག་དཔོན་ཚོས་རང་ལྟ་མཆོག་འཛིན་སྒོས “མ་ཁུང་ཏོ་རུ་དོན་དག་
ཅི་ཡང་བྱུང་མྱོང་མེད། ད་ལྟ་མ་བྱུང་ལ་ཕྱིན་ཆད་ཀྱང་འབྱུང་མི་སྲིད། འདི་ནི་བདེ་སྐྱིད་
ཀྱིས་ཁེངས་པའི་གྲོང་ཁྱེར་ཆུང་ཆུང་ཞིག་ཡིན” ཞེས་སྨྲས། དེ་ལྟར་བཟོ་ཚོགས་ཀྱི་མགོ་པ་
རྣམས་ཐལ་བའི་རྡུལ་དུ་བརླགས།
ཧོ་སའེ་ཨེར་ཁ་ཏིའེ་ཨའོ་གཉིས་པ་ནི་གསོན་ནས་སྡོད་པའི་མི་གཅིག་པུ་ཡིན། ཟླ་
གཉིས་པའི་མཚན་མོ་ཞིག་ལ། མེ་མདའི་བྱ་གཞུག་གིས་སྒོ་རྡུང་བའི་སྒྲ་དྲག་པོ་དེ་གྲག་
འོངས། ཆར་བ་ཆད་པར་སྒུག་བཞིན་པའི་ཨའོ་ལེ་ལི་ཡ་ནུའོ་གཉིས་པ་སོང་ནས་སྒོ་ཕྱེ་བར།
དམག་དཔོན་ཞིག་གིས་དམག་མི་དྲུག་ཁྲིད་ནས་ཡོང་འདུག་ཚུལ་མཐོང་། ཁོ་ཚོའི་ལུས་
ཧྲིལ་པོ་ཆར་བས་བངས་ཟིན་ཅིང་། སྐད་ཆ་གཅིག་ཀྱང་མི་ལབ་པར། ཚོམས་ཆེན་ནས་
འབྲུ་མཛོད་ཁང་ནང་བར་སྔོག་ཞིབ་བྱེད་མགོ་བརྩམས། དེ་ཚོས་ཁང་བ་གྱན་རེ་རེ་མི་སྐྱུར་
བའི་ཁར། གྱོན་ཆས་སྒམ་རེ་རེ་ཡང་སྔོག་པར་བྱེད། ཝུའུ་ཨེར་སུའོ་ལ་ནི་ཁང་བའི་གསལ་
ལེར་སོང་བའི་གློག་འོད་ཀྱིས་གཉིད་ལས་ཧར་སད་བཏང་། འོན་ཀྱང་སྔོག་ཞིབ་ཀྱི་གོ་རིམ་
ནང་ཧིན་སྒྲ་ཞིག་ཀྱང་མ་ཕྱུང་སྟེ། མཛུབ་མོ་ཟུང་ནི་བསྣོལ་མར་བཞག་འཕྲལ། དམག་མི་
ཚོ་འགུལ་སྐྱོད་བྱེད་བཞིན་པའི་གནས་དེར་དམིགས་སུ་བཙུགས་ནས་བསྡད། སང་ཐ་སུའོ་
ཧྥེ་ཡ་ཏེ་ལ“པི་ཏས་བྲེལ་མྱུར་ངང་མེར་ཅི་ཡ་ཏེ་སིའི་ཁང་བའི་ནང་གཉིད་ནས་སྡོད་པའི་
ཧོ་སའེ་་ཨེར་ཁ་ཏིའེ་ཨའོ་གཉིས་པར་བརྡ་བཏང་མོད། ཡིན་ནའང་ཁོས་རང་ཉིད་ལ་འབྲོ་
གླགས་མེད་པ་གསལ་བོར་རྟོགས་པས། སང་ཐ་སུའོ་ཧྥེ་ཡ“ཏེ་ལ་པི་ཏས་སླར་ཡང་སྒོར་ཟྭ་
བརྒྱབ་སོང་། ཁོས་ནི་ཁང་བ་དེའི་ནང་ཚི་ལེན་དང་ལྷམ་སོགས་གོན་རྗེས། དམག་སྐྱོད་
མལ་ཁྲིའི་མཐའ་ཀར་ཙོག་སྟེ་ཁོ་ཚོ་ཡོང་བར་བསྒུགས་ནས་བསྡད། དེའི་དུས་དམག་མི་
ཚོས་གསེར་དངུལ་ཆས་བཞག་སྣང་བའི་ལག་ཤེས་བཟོ་ཁང་ནང་སྔོག་ཞིབ་བགྱི་བཞིན་
མཆི། དམག་དཔོན་གྱིས་བཀའ་ཕབ་སྟེ་ཟྭ་ཕྱེ་རུ་བཅུག་ཅིང་། འདེགས་གློག་གི་འོད་ལ་
བརྟེན་ནས་ཁོར་ཡུག་ཀུན་ཏུ་སྐོར་ལྟ་ཞིག་བགྱིས་པར། ལས་ཀའི་སྟེགས་བུ་དང་ཤེལ་གྱི་
སྒྲོམ་བུ་སོགས་མཐོང་། སྒྲོམ་བུའི་ནང་གི་སྐྱུར་ཁུ་བླུགས་པའི་དམ་བེ་དང་ཡོ་བྱད་རྣམ་པ་
སྣ་ཚོགས་ནི་སྔར་གྱི་བདག་པོས་བསྐྱུར་བ་ཇི་བཞིན་བཞག་འདུག ཁོས་ཁང་བ་དེའི་
ནང་མི་བསྡད་མེད་ཚུལ་རིག་ཀྱང་། གཡོ་སྒྱུའི་སྒོ་ནས་ཨའོ་ལེ་ལི་ཡ་ནུའོ་གཉིས་པར་ཁོ་
ནི་གསེར་དངུལ་མགར་མཁན་ཨེ་ཡིན་ཞེས་དྲིས་བྱུང་། ཕྱི་མས་འགྲེལ་བཤད་ཀྱི་ཚུལ་དུ་
ལག་ཤེས་བཟོ་ཁང་འདི་ནི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡར་གཏོགས་ཞེས་
བརྗོད། “ཨ་ཧ།” དམག་དཔོན་ཁོ་གློ་བུར་སད་པ་ལྟར་གློག་བཀར་བའི་བཀའ་ཕབ་སྟེ་ཞིབ་
སྔོག་བྱས་པར། ཤེལ་དམ་གཞུག་གི་ལྕགས་ཀྲིན་ལས་ཡོངས་སུ་བཞུས་མ་ཚར་བའི་གསེར་
ལས་བཟོས་པའི་ཉ་ཆུང་ཆུང་དག་ཀྱང་བཙལ་ནས་བུད་ཡོང་། དམག་དཔོན་གྱིས་གསེར་
ཉ་ཆུང་ཆུང་ཚོ་ལས་ཀ་བགྱི་སའི་སྟེགས་བུའི་སྟེང་བསྒྲིགས་སུ་བཅུག་རྗེས་རེ་རེ་བྱས་ནས་
ཞིབ་བཤེར་ལན་གཅིག་བྱས་སོང་བ་དང་། དེ་འབྲེལ་དུ་རྣམ་འགྱུར་ཞི་དུལ་ཅན་དུ་ཕྱིན་
པས། གློ་རྡེག་ལ་མིའི་བརྩེ་ཞེན་ཡོད་མཁན་ཞིག་ཏུ་གྱུར། “ང་ལ་གཅིག་དགོས། གལ་སྲིད་
ཁྱོད་འཐད་པ་ཡིན་ན།” ཁོས་མཐུད་ནས “སྔོན་ཆད་ཡིན་ན་ངོ་ལོག་པའི་གཅེས་དངོས་
ལགས་ཀྱང་། ད་ལྟ་གནའ་རྫས་སུ་གྱུར་ནས་ཡོད” ཟེར། ཁོ་ནི་ལོ་ན་ཧ་ཅང་གཞོན་ཏེ། ད་
རུང་ལང་ཚོའི་ཆ་ཤས་ཡོངས་སུ་རྫོགས་མི་འདུག ཡིན་ཡང་ཁ་སྐྱེངས་པ་སོགས་ཅི་ཡང་
མེད་ཀྱང་། ལྷན་སྐྱེས་ཀྱི་བྱམས་བརྩེ་ཞིག་མངའ་བར། དུས་སྐབས་འདི་འདྲར་སླེབས་ཚེ་
གཞི་ནས་མངོན་དུ་བཅུག་བྱུང་། ཨའོ་ལེ་ལི་ཡ་ནུའོ་གཉིས་པས་ཁོ་ལ་གསེར་ཉ་ཆུང་ཆུང་
ཞིག་བྱིན་པར། དམག་དཔོན་དེས་བླངས་རྗེས་རང་གི་སྟོད་ལྭའི་ཁུག་མའི་ནང་དུ་བསྡུས།
མིག་ཟུང་དུ་ལོ་ཆུང་བྱིས་པ་དང་དབྱེར་མེད་པའི་འོད་ཟེར་ཞིག་འཕྲོ་བ་ལ། ཤུལ་གྱི་དངོས་
པོ་དག་ལྕགས་ཀྲིན་ནང་བླུགས་འཕྲལ་སྔར་མལ་དུ་བཞག་གོ །
“འདི་ནི་རིན་ཐང་བྲལ་བའི་རྗེས་དྲན་དངོས་པོ་ཡིན།” ཁོས་མུ་མཐུད་ནས “ཧྲང་ཞའོ་
ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་རླབས་ཆེན་གྱི་མི་སྣ་ཞིག་ཡིན” ཞེས་སྨྲས་འོངས།
ཡིན་ནའང་ཁོའི་མིའི་བརྩེ་སེམས་དེས་རང་གི་འགན་འཁྲིའི་ལས་ཀར་གཟབ་པའི་
ཆར་གནོད་པ་ཅི་ཡང་ཐེབས་སུ་མི་འཇུག ཟྭ་སླར་ཡང་བརྒྱབ་ཟིན་པའི་མེར་ཅི་ཡ་ཏེ་
སིའི་ཁང་བའི་སྒོ་སྔུན་དུ། སང་ཐ་སུའོ་ཧྥེ་ཡ་ཏེ་ལ“པི་ཏས་ཆེས་མཐའ་མའི་རེ་བའང་
གཞོགས་སུ་མ་བསྐྱུར་བར “ཁང་བ་འདིའི་ནང་ལོ་ངོ་བརྒྱའི་བར་དུ་མི་བསྡད་མ་མྱོང”
ཞེས་བརྗོད། དམག་དཔོན་གྱིས་སྔར་བཞིན་སྒོ་འབྱེད་དགོས་པའི་བཀའ་ཕབ་མ་ཐག
འདེགས་གློག་ཡར་བཏེགས་ནས་མཐའ་སྐོར་ཀུན་ལ་ཞིབ་ལྟ་བྱས། གློག་འོད་ཧོ་སའེ་ཨེར་
ཁ་ཏིའེ་ཨའོ་གཉིས་པའི་གདོང་ལ་ཕོག་པའི་སྐད་ཅིག་མ་དེར། ཨའོ་ལེ་ལི་ཡ་ནུའོ་གཉིས་
པ་དང་སང་ཐ་སུའོ་ཧྥེ་ཡ“ཏེ་ལ“པི་ཏ་གཉིས་ཀས་ཕ་རོལ་པོའི་ཨ་རབ་ཀྱི་མིའི་མིག་དང་
འདྲ་བའི་འདྲེན་བྱེད་ཟུང་དེ་མཐོང་འོངས་པ་ལ། སེམས་ནང་འདི་ནི་སེམས་སྡུག་པའི་
རིམ་པ་ཞིག་གི་མཇུག་དང་། ཡང་རིམ་པ་གཞན་ཞིག་གི་མགོ་ཡིན་པ་རྟོགས་པར་བརྟེན།
ད་ནི་རྩ་བ་ཉིད་ནས་དོར་བཞག་ན་གཞི་ནས་ཡིད་བདེ་ངེས་སྙམ། དམག་དཔོན་གྱིས་ཡར
སྔོན་ལྟར་འདེགས་གློག་བཏེགས་ནས་ཕྱོགས་ཀུན་ལྟ་ཞིབ་བྱས་པར། གྱོན་ཆས་འཇོག་སའི་
ཆ་སྒམ་ནང་དུ་སྐྱག་གཞོང་དོན་གཉིས་པོ་གཅིག་ཐོག་གཅིག་ལ་བརྩེགས་ནས་བཞག་
ཡོད་པ་མཐོང་བས་སྤྲོ་དགའ་ཡིས་བརྟས་བྱུང་། ཁོས་གློག་སྒོ་ཕྱེ་ཟིན། ཧོ་སའེ་ཨེར་ཁ་ཏིའེ་
ཨའོ་གཉིས་པ་ནི་དམག་ཆས་མལ་ཁྲིའི་མཐའ་ཀར་ཙོག་འདུག་སྟེ། གྱོན་ཆས་གྲ་དག་གོན་
ནས་ལམ་ལ་ཆས་རྩིས་ཀྱི་ཚུགས་ཀ་མངོན་པར། ད་ལྟའི་བར་འདི་འདྲའི་གཟབ་བརྗིད་
བབ་བརླིང་གི་རྣམ་པ་ནི་ཡོད་མྱོང་མེད། ཁང་བའི་ཕུག་གི་བར་ཆོད་ཤིང་ལེབ་སྟེང་ཤོག་
བུ་ཐོར་བའི་དཔེ་དེབ་དང་ལུག་ལྤགས་ཤོག་བུའི་དེབ་བཞག་སྣང་བ་ལ། གཙང་ཞིང་གྲལ་
དག་ཚུལ་ནི་ས་རྡུལ་ཕྲན་བུས་ཀྱང་ནག་ནོག་བཟོས་མེད་པ་ལྟར་དུ་འདུག་ཐོག ཚོན་ཆུ་
ལྡུག་སའི་དམ་བེ་ཆུང་ངུའི་ནང་གི་ཚོན་ཆུ་ཡང་ད་རུང་ཡོངས་སུ་དཀག་མེད་དོ། །དེ་གའི་
མཁའ་དབུགས་གསལ་ཞིང་དྭངས་པར་མ་ཟད། ཡོད་ཚད་ལ་ས་རྡུལ་གྱིས་གོས་མེད་པས་
ན། གསལ་ཞིང་གསར་བའི་ཆ་ནི་སྔོན་ཆད་དང་ཨ་ན་མ་ན་ཡིན་པར་བརྟེན། ཨའོ་ལེ་ལི་
ཡ་ནུའོ་གཉིས་པའི་གཞོན་དུས་ཀྱི་ཕྱིར་དྲན་ནང་གི་ལྗོངས་རྣམ་དང་ནོར་འཛོལ་ཏིལ་ཙམ་
བྱུང་མི་འདུག དེ་བས་ཆེས་ཐོག་མའི་དུས་ཀྱི་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་
ཡར་མཚོན་ན་ཚུལ་དེ་ཚོར་མི་ཐུབ་པ་ཡིན། ཡིན་ནའང་དམག་དཔོན་ནི་སྐྱག་གཞོང་དག་
ལ་སྤྲོ་བ་འཕེལ་སོང་།
“ཁྱིམ་འདིར་མི་ཅི་ཙམ་བསྡད་ཡོད།” ཁོས་དེ་ལྟར་དྲིས་འོངས།
“མི་ལྔ་ཡོད།”
དམག་དཔོན་གྱིས་རྒྱུས་ལོན་མི་ཐུབ་པའི་བཟོ་བསྟན་བྱུང༌། ཁོའི་མིག་འོད་ནི་ཨའོ་
ལེ་ལི་ཡ་ནུའོ་གཉིས་པ་དང་སང་ཐ་སུའོ་ཧྥེ་ཡ“ཏེ་ལ“པི་ཏ་གཉིས་ཀྱིས་ཧོ་སའེ་ཨེར་ཁ་
ཏིའེ་ཨའོ་གཉིས་པ་མཐོང་སའི་གནས་དེར་ཡུད་ཙམ་ལུས་སོང་། ཡིན་ཡང་ཧོ་སའེ་ཨེར་ཁ་
ཏིའེ་ཨའོ་གཉིས་པའི་སེམས་ནང་ཁོས་ནི་རང་ཉིད་ལ་བལྟས་ཡོད་ཀྱང་མིག་གིས་མི་རིག་
ཚུལ་དེ་རྟོགས་པར་གྱུར། མཐུད་ནས་ཁོས་གློག་སྒོ་གཏན་འཕྲལ་སྒོ་ཡང་རྒྱག་ཏུ་བཅུག་
གོ །དམག་དཔོན་དེས་དམག་མི་ཚོར་ལབ་པའི་སྐད་ཆར་ཉན་ཞོར། ཨའོ་ལེ་ལི་ཡ་ནུའོ་
གཉིས་པས་ལོ་ན་གཞོན་པའི་དམག་དཔོན་འདི་དང་དེའི་དུས་ཀྱི་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡ་གཉིས་ཀྱིས་མཐོང་བ་ནི་རིགས་གཅིག་པའི་ལྗོངས་རིས་ཡིན་པ་
གསལ་རྟོགས་བྱུང་།
“ ཁང་བ་འདིའི་ནང་དུ་ངོ་མ་མི་ལོ་བརྒྱ་ཡི་རིང་དུ་མི་བསྡད་མྱོང་མི་འདུག ” དམག་
དཔོན་གྱིས་དམག་མི་ཚོར་ད་རུང “ཁྲིགས་ཁྲིགས་མེད་ན་སྦྲུལ་གྱིས་གནས་བཅས་ཡོད་
ཀྱང་སྲིད" ཅེས་སྨྲས་སོང་།
སྒོ་མོ་གཏན་མ་ཐག ཧོ་སའེ་ཨེར་ཁ་ཏིའེ་ཨའོ་གཉིས་པ་ནི་རང་གི་དམག་འཁྲུག
མཇུག་བསྒྲིལ་བའི་ཆར་ཡིད་ཆེས་བརྙེས། ལོ་དུ་མའི་སྔོན་དུ། ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡས་ཁོར་དམག་འཁྲུག་གི་འདྲེན་ཤུགས་བརྗོད་དེ། རང་གིས་བརྒྱུད་
མྱོང་བའི་དངོས་དོན་མོད་པོ་སྤྱད་དེ་བདེན་དཔང་བྱེད་ཅི་ཐུབ་ལ་ཡོངས་སུ་འབད། ཁོ་ནི་
དོན་དེ་དག་བདེན་པ་ཡིན་པར་ཡིད་ཆེས་བྱུང་། ཡིན་ནའང་དམག་མི་ཚོས་ཁོ་ལ་བལྟས་
ཀྱང་མི་མཐོང་བའི་མཚན་མོ་དེར། ཁོས་ནི་ཟླ་བ་འགའི་རིང་གི་ཟིང་ཚུབ་ཀྱི་རྣམ་པར་
ཕྱིར་དྲན་བགྱིས། བཙོན་ཁང་ནང་གི་དཀའ་སྡུག་དང་། མེ་འཁོར་ས་ཚིགས་ཀྱི་འཇིགས་
དངངས། ད་རུང་བེམ་པོས་གང་བའི་མེ་འཁོར། འདི་དག་ལ་བསམས་ནས་ཁོར་སྡོམ་ཚིག་
ཅིག་ཐོབ་པ་ནི། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནི་དམ་པ་རྫུན་མ་དང་སྡར་
མ་གཏི་ཐུག་ཅིག་ཡིན་པ་དེ་རང་ངོ་། །ཁོས་ཧྲང་ཞའོ་ཡིས་སྐད་ཆ་དེ་འདྲ་མང་པོ་ཞིག་སྤྱད་
ནས་རང་གི་དམག་འཁྲུག་ཁྲོད་ཀྱི་ཚོར་བ་དེ་འགྲེལ་བཤད་བྱས་པར་རྒྱུས་ལོན་མི་ཐུབ་
སྟེ། དོན་དངོས་སུ་མིང་ཚིག་གཅིག་གིས་ཚུལ་དེ་གསལ་འགྲེལ་རྒྱག་ནུས་པས། འཇིགས་
དངངས་ཞེས་པ་དེ་རང་ཡིན། ཚུལ་དེ་ལས་ལྡོག་པར། མེར་ཅི་ཡ་ཏེ་སིའི་ཁང་བའི་ནང་དུ།
ཁྱད་མཚར་གྱི་འོད་ཟེར་དང་། ཆར་འབབ་པའི་ཤག་སྒྲ། གཟུགས་མི་མངོན་པའི་ཚོར་བ་
སོགས་ཀྱིས་སྲུང་ཞིང་སྐྱོབ་པར། ཁོས་ནི་དེ་སྔའི་ཚེ་སྲོག་ཁྲོད་ཀྱི་དུས་ཡུན་ཐུང་ངུར་ཡང་
ཡོད་མ་མྱོང་བའི་ལྷོད་བདེ་དེ་བཙལ་རྙེད་བྱུང་བ་ལ། ཤུལ་དུ་ལུས་པའི་འཇིགས་དངངས་
ཉག་གཅིག་པུ་ནི་རང་ཉིད་གསོན་སྦེད་བྱེད་པར་ལ་ཐང་མེད་པ་དེ་རེད། ཁོས་དོན་དེ་
ཉིན་རེར་རང་ཉིད་ལ་ཟ་མ་སྐྱེལ་མཁན་སང་ཐ་སུའོ་ཧྥེ་ཡ“ཏེ་ལ.པི་ཏར་བསྙད། མོས་ཀྱང་
རང་ཉིད་འཇིག་རྟེན་འདིར་ཡོད་ཚེ་ཁོ་སྔར་འདས་ཕྱི་སྦེད་བྱེད་རྒྱུ་ཁས་འཆེས། འཇིགས་
དངངས་ལས་གྲོལ་རྗེས་སུ། ཧོ་སའེ་ཨེར་ཁ་ཏིའེ་ཨའོ་གཉིས་པས་བློ་གཅིག་སེམས་གཅིག་
གིས་མེར་ཅི་ཡ་ཏེ་སིའི་ལུག་ལྤགས་ཤོག་བུའི་དེབ་ལ་ཞིབ་འཇུག་བྱེད་མགོ་བརྩམས་པར།
ཇི་ལྟར་གོ་བ་ལེན་དཀའ་ན་སྤྲོ་བ་དེ་ལྟར་རྒྱས། ཁོ་ནི་ཆར་བའི་ཤག་སྒྲར་ལོབས་ཟིན། ཟླ་
བ་གཉིས་ཀྱི་རྗེས་སུ། གནས་སྟངས་དེ་ནི་ལྷོད་འཇགས་ཡ་གཅིག་གི་ངོ་བོར་འཕོས་པ་ལ།
ཁོའི་ཁེར་སྡོད་ཀྱི་ཆར་བར་ཆད་གཏོང་མཁན་ནི་སང་ཐ་སུའོ་ཧྥེ་ཡ“ཏེ་ལ་པི་ཏ་སྒོའི་ཕྱི་
ནང་ལ་བར་མེད་སྐྱོད་པའི་ཆ་དེ་ཡིན། དེར་བརྟེན་ཁོས་མོར་ཟ་མ་སྒེའུ་ཁུང་ཁར་འཇོག་
པའི་རེ་བ་ཞུས་རྗེས་ཡང་བསྐྱར་སྒོར་ཟྭ་རྒྱག་ཏུ་བཅུག་སོང་། ཧྥེ་ཨེར་ནན་ཏ་ཐེ་བའི་ཁྱིམ་
མི་དག་གིས་ཁོ་བརྗེད་པར་གྱུར། མོས་དམག་མི་ཚོས་ཁོ་མི་རིག་ཚུལ་རྟོགས་པས། གཞི་
ནས་ཁོ་དེ་གར་སྡོད་དུ་བཅུག་ཀྱང་མི་འཚམ་པ་མེད་པར་འདོད། ཟླ་བ་དྲུག་རིང་གི་བཟང་
བཙོན་ཡལ་ཟིན་རྗེས། དམག་དཔུང་ནི་མ་ཁུང་ཏོ་དང་བྲལ་བར་མངོན། ཨའོ་ལེ་ལི་ཡ
ནུའོ་གཉིས་པས་མི་ཞིག་བཙལ་ཏེ་ཆར་བ་འབབ་མཚམས་འཇོག་པར་སྒུག་པའི་དུས་ཚོད་
སྐྱེལ་བའི་ཆེད་ཁ་བརྡ་གློད་འདོད་ཙ་ན། ཟྭ་བརྒྱབ་སྣང་བའི་སྒོ་མོ་དེ་ཡོངས་སུ་ཕྱེ། སྒོ་མོ་
ཕྱེ་མ་ཐག སྣ་ལ་གཟན་པའི་དྲི་ངན་ཞིག་གདོང་དུ་གཏད་ནས་མཆེད་ཡོང་། དྲི་ངན་དེ་
དག་མཆེད་ས་ནི་ཁང་བའི་ནང་གི་གང་སར་ཡོད་པའི་སྐྱག་གཞོང་རྣམས་ཡིན། དངོས་པོ་
དེ་རེ་རེ་ལན་འགར་སྤྱད་ནས་འདུག ཧོ་སའེ་ཨེར་ཁ་ཏིའེ་ཨའོ་གཉིས་པར་ཆ་བཞག་ན་
སྐྲ་དང་སྨ་ར་སྐྱེས་པ་རིང་ཞིང་འཛིངས་པས་ངོས་ཟིན་དཀའ་བའི་ཚུལ་དུ་བདོག ཁོས་ནི་
མནམས་ཙམ་གྱིས་སྐྱུགས་ངད་ལྡང་འགྱུར་གྱི་དྲི་མར་ཚོར་བ་ཅི་ཡང་མེད་དེ། སྔར་བཞིན་
ཡང་དང་འོར་གྱིས་གནམ་ཡིག་དང་ཆ་འདྲ་བའི་ལུག་ལྤགས་ཤོག་བུའི་དེབ་ཀློག་ཞིབ་བྱེད་
ཀྱིན་འདུག་ཅིང་། ཁོའི་ལུས་སྟེང་དུ་ལྷའི་ཕོ་ཉ་འདྲ་བའི་འོད་ཅིག་འཕྲོ་བཞིན་གདའ། སྒོ་
ཕྱེ་བའི་དུས་དེའི་ནང་། ཁོས་ནི་མགོ་བོ་རོབ་ཙམ་བཀྱགས་ཟིན། ཡིན་ནའང་སྐད་ཅིག་
མ་དེའི་ནང་དུ། ཁོའི་སྤུན་ཟླ་ཡིས་ཨ་ཕའི་སྤོ་བོའི་བཟློག་ཏུ་མེད་པའི་ལས་དབང་བསྐྱར་
འཁྲབ་བྱེད་པའི་ཆ་དེ་གསལ་བོར་མཐོང་སོང་ངོ་། །
“མི་སྟོང་གསུམ་ལྷག་འདུག” ཧོ་སའེ་ཨེར་ཁ་ཏིའེ་ཨའོ་གཉིས་པས་སྐད་ཆ་ཚིག་
གཅིག་བཤད་སོང་སྟེ། དེ་ནི “ད་ལྟ་ངས་མེ་འཁོར་ས་ཚིགས་ཀྱི་མི་ཚང་མ་འདས་ཟིན་པ་
གཏན་ཁེལ་བྱེད་ཐུབ” ཅེས་པ་དེ་རེད།
ཆར་བ་ནི་ལོ་བཞི་དང་ཟླ་བ་བཅུ་གཅིག་ཉིན་གཉིས་བཅས་ལ་བབས་སོང་། དེའི་
བར་དུ་སྦྲང་ཆར་ཟིམ་ཟིམ་འཇོ་བའི་སྐབས་ཀྱང་ཡོད། ཐོག་མའི་དུས་ནང་མི་སོ་སོས་
གྱོན་ཆས་གང་མཛེས་གོན་ཞིང་། ནད་པ་དག་སྙུང་གཞི་ལས་ཐར་འདྲའི་ཉམས་མངོན་
ཞོར་གནམ་ངོ་ཐང་བར་རྟེན་འབྲེལ་ཞུ་བའི་སྟ་གོན་དུ་ཞུགས་ནའང་། ཅང་མ་འགོར་
བར་ཆར་ཆུང་བ་དེ་ནི་དྲག་ཆར་འབབ་པའི་སྔ་ལྟས་ཡིན་ཚུལ་ལ་གོམས་ལོབས་སུ་
སོང་། ཤ་འོད་ཟོ་ཁ་ནས་བྱོ་འདྲའི་དུས་སྐབས་སུ། འཐོར་རླུང་ཡང་བྱང་ཕྱོགས་ནས་མཆེད་
ཡོང་སྟེ། ཁང་བའི་ཀླད་ཀྱི་རྫ་གཡམ་བཀོག་ཐོག མཁར་གྱང་སོགས་ཀྱང་བསྒྱེལ་པར་མ་
ཟད། འདེབས་འཛུགས་ར་བའི་ནང་གི་སྡོང་བོ་ཆག་རོ་དག་ཀྱང་རྩད་པ་ནས་བལ་འགྲོ།
ཝུའུ་ཨེར་སུའོ་ལས་ཉིན་དེ་དག་གི་རིང་ལ་གཉིད་མི་ཡོང་བའི་ནད་དེ་ཁྱབ་ཚུལ་རྗེས་སུ་
དྲན་པ་དང་འདྲ་བར། གནོད་འཚེ་དེའི་རང་ངོས་ནས་མི་རྣམས་ཀྱིས་སུན་སྣང་ལ་ཕྱིར་
རྒོལ་བྱེད་པའི་ཐབས་བཀོད་རང་སློང་བར་བྱེད། ཨའོ་ལེ་ལི་ཡ་ནུའོ་གཉིས་པ་ནི་དེ་ཚོའི་
གྲས་ཀྱི་ཕུལ་བྱུང་མི་སྣ་ཡིན་པས། ལས་རྒྱུ་ཅི་ཡང་མེད་པའི་ཉི་མ་རེ་རེར་མགོ་བོ་སྒུར་མ་
འདོད། སྐུ་ཞབས་པུའུ་ལང་གིས་ཤ་འོད་ཀྱི་སྣེ་དྲངས་ནས་ཡོང་བའི་མཚན་མོ་དེར། བུ་ཕོ་
ཁོ་དོན་དག་ཕྲན་བུ་ཞིག་གི་ཆེད་དུ་ཁྱིམ་འདི་གར་བུད་ཡོང་། ཧྥེ་ཨེར་ནན་ཏས་ཆ་སྒམ་
ནང་ནས་འཐོར་ལ་ཉེ་བའི་ཆར་གདུགས་ཤིག་བླངས་ཏེ་ཁོར་བྱིན། “མི་དགོས།” ཁོས་
དེར་མཐུད་ནས “ང་ཆར་བ་འབབ་མཚམས་བཞག་རྗེས་འགྲོ་རྒྱུ་ཡིན” ཟེར། འདི་ནི་
བཅོས་སུ་མེད་པའི་དམ་བཅའ་ཞིག་ཏུ་བརྩི་མི་རུང་ནའང་། ཁོས་འདོར་འཕྲི་ཅི་ཡང་མེད་
པའི་སྒོ་ནས་ལག་ལེན་དུ་བསྟར་བར་མངོན། གྱོན་ཆས་ཚང་མ་ཕེ་ཐེ་ལ“ཁོ་ཐེ་སི་ཚང་དུ་
བཞག་སྣང་བར། ཁོས་ནི་ཉིན་གསུམ་གྱི་ནང་ནས་ལུས་ཀྱི་གྱོན་ཆས་རྙིང་བ་དག་ཕུད་རྗེས།
རྐང་ཐུང་ཁོ་ན་གོན་ཏེ་གྱོན་ཆས་བཀྲུ་བར་བསྒུག་ངེས་ཡིན། ལས་རྒྱུ་ཅི་ཡང་མེད་པའི་ཆ་
དེ་གཞོམ་སླད། ཁོ་ནི་ཁྱིམ་ཆས་ཞིག་གསོའི་ལས་ལ་བྲེལ་སོང་། ཁོས་ལྟེབ་ལྕེབས་ལེགས་
པོར་བསྒྲིགས་པ་དང་། ཟྭ་ཁུང་ནང་སྣུམ་བྱུགས་ཐོག སྒོའི་ཨ་ལོང་སྲ་མོར་གཅུས་ལ། ཨ་
ཤིང་ཇེ་དྲང་དུ་བཏང་། ཟླ་བ་འགའི་ནང་དུ། ཚང་མས་ཁོས་ཡོ་བྱད་ཀྱི་སྒམ་འཁུར་ནས་
ཁྱིམ་གྱི་ཕྱོགས་ཀུན་རྒྱུ་བའི་གཟུགས་བརྙན་མཐོང་། སྒམ་དེ་ནི་ཕལ་ཆེར་ཧོ་སའེ་ཨེར་
ཁ་ཏིའེ་ཨའོ་པུའུ་ཨེན་ཏིའེ་ཡའི་སྐུ་རིང་དུ་ཅི་པུའུ་སའེ་པ་ཚོས་བསྐྱུར་བ་འདྲ། མི་སུས་
ཀྱང་མི་ཤེས་པ་ནི། བསམ་གཟས་ནས་མིན་པའི་སྦྱོང་བརྡར་དང་། ཡང་ན་དགུན་གྱི་དུས་
ཚིགས་བརྒལ་པའི་སུན་སྣང་། དེ་མིན་གཞན་དབང་གི་འདོད་བཀག་སོགས་ལས། ཁོའི་
ཕོ་བ་ནི་ལྒང་ལི་ཡི་དབུགས་ཤོར་བ་ལྟར་རིམ་གྱིས་ཞི་བར་གྱུར་པ་དང་། ཡང་སྤྲོ་དགས་
ཁེངས་པའི་རུས་སྦལ་གྱི་བཞིན་རས་ནི་སྔར་ལྟར་དམར་པོ་མིན་ལ། མ་ནེ་འོག་གི་ལུག་
ནས་ཡོད་པའི་ཤ་དག་ཀྱང་སྔར་ལྟར་འབུར་དུ་དོད་པ་མིན། ཆེས་མཐའ་མར་མི་ཧྲིལ་པོ་
ནི་སྔོན་ཆད་ལྟར་སྐྲངས་པ་ནང་བཞིན་མངོན་མེད་པར་བརྟེན། རང་གིས་རང་ལྷམ་གྱི་ཁ་
འདིག་མདུད་ནུས་པར་གྱུར། ཁོས་སྒོ་ཟྭ་སྤྲད་པ་དང་ཆུ་ཚོད་ལས་པ་སོགས་ཀྱི་རྣམ་པར་
ལྟ་ཞོར། ཧྥེ་ཨེར་ནན་ཏས་ཁ་རོག་གེར་ཁོ་ལའང་ལས་ནས་གཏོར་བ་དང་། གཏོར་ནས་
ལས་འགྱུར་གྱི་གོམས་གཤིས་ངན་པ་དེ་འགོས་མིན་ཐད་སེམས་ཚེགས་བྱས། ཚུལ་དེ་ནི
ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡས་གསེར་གྱི་ཉ་མོ་ཆུང་ཆུང་ལས་པ་དང་།
ཨ་མཱ་ལན་ཏས་སྒྲོག་རིལ་བཙེམས་ནས་གདུང་གོས་བཟོ་བ། ཧོ་སའེ་ཨེར་ཁ་ཏིའེ་ཨའོ་
གཉིས་པས་ལུག་ལྤགས་ཤོག་བུའི་དེབ་ཀློག་པ། ཝུའུ་ཨེར་སུའོ་ལས་སྔ་དོན་ཕྱིར་དྲན་
བགྱི་བ་བཅས་དང་འདྲ་བ་རང་ངོ་། །འོན་ཀྱང་དོན་དངོས་ནི་དེ་ལྟར་བྱུང་མ་སོང་། གནད་
དོན་ཡང་དག་སྟོན་དགོས་ཚེ། ཡོད་ཚད་མཚམས་མ་ཆད་པར་བབས་པའི་དྲག་ཆར་གྱིས་
ཉོག་དཀྲུགས་ནས་བདོག གལ་སྲིད་ཉིན་གསུམ་གྱི་སྣ་ནས་སྣུམ་རེ་མ་བསྐུས་ཚེ། ཆེས་
སྐམ་པོར་སྣང་བའི་འཕྲུལ་ཆས་ཀྱི་སོ་འཁོར་བར་ནས་ཀྱང་མེ་ཏོག་བཀད་ཡོང་ལ། གོས་
ཀྱི་ནང་གི་གསེར་སྐུད་དངུལ་སྐུད་བཙའ་ཡིས་ཟོས་འགྲོ་བར་མ་ཟད། བརླན་གྱིས་བཟུང་
བའི་གྱོན་ཆས་སྟེང་ནས་ཀྱང་དམར་སེར་མདོག་ཅན་གྱི་ཆུ་དྲེག་སྐྱེ་ངེས། ཁོར་ཡུག་འདི་
ལྟར་བརླན་ཐལ་ཆེ་བས་ན། ཉ་མོ་ཚོ་ཡང་ཕལ་ཆེར་སྒོ་དང་སྒེའུ་ཁུང་སྲུབས་ནས་འཛུལ་
འོངས་ཏེ། ཁང་བ་སོ་སོའི་མཁའ་དབུགས་ཁྲོད་འཁྱུག་རྩལ་ངོམས་པར་འགྱུར། ཉིན་ཞིག་
གི་ཞོགས་པར་ཝུའུ་ཨེར་སུའོ་ལ་གཉིད་ལས་སད་དུས། རང་ཉིད་ནི་ལྷོད་འཇགས་ཀྱི་ཤེས་
མེད་ཁྲོད་དུ་བྱིང་བ་འདྲ་བའི་ཚོར་སྣང་བྱུང་བས། མི་རྣམས་བོས་ཏེ་འདེགས་ཤིང་སྤྱོད་
དགོས་ཀྱང་རང་ཉིད་ཡེ་ཤུའི་ཆོས་འཆད་མཁན་ཨན་ཏུང་ཉི་ཨའོ་དབྱི་ཧྲ་པེར་གྱི་དྲུང་
དུ་བསྐྱལ་དགོས་པར་བཤད། ཏག་ཏག་སྐབས་དེར། སང་ཐ་སུའོ་ཧྥེ་ཡ་ཏེ་ལ.པི་ཏས་མོའི་
རྒྱབ་གཞུང་ལ་ནི་སྲིན་འབུ་པད་པས་གང་འདུག་པ་ཚོར། ཝུའུ་ཨེར་སུའོ་ལའི་ཟུངས་ཁྲག་
འཇིབ་ནས་མ་ཚར་གོང་དུ། མོས་ནི་མེ་ཡོངས་སུ་གཞིལ་མེད་པའི་སྐྱོགས་ཚ་མོས་སྲིན་
འབུ་པད་པ་རེ་རེ་བཞིན་ལེན་དགོས་སོང༌། མཐུད་དེ་ཁྱིམ་ནང་དུ་རྐ་གཤགས་ནས་ཆུ་
ཕྱིར་འདྲེན་དགོས་བྱུང་བ་དང་འབྲེལ། འབུ་ཨ་ར་ར་དང་སྦལ་ཆེན་ཡང་གཙང་དག་བྱེད་
ཐུབ་པར་གྱུར། དེ་ལྟ་བས་ན་ས་ངོས་རིམ་གྱིས་བསྐམས་ཤིང་། མལ་ཁྲིའི་འོག་ཏུ་བཞག་
པའི་སོ་ཕག་བླངས་པ་དང་སྦྲགས་ནས། སླར་ཡང་ལྷམ་གོན་ཏེ་ལམ་དུ་སྐྱོད་ཆོག་པ་བྱུང་།
ཨའོ་ལེ་ལི་ཡ་ནུའོ་གཉིས་པ་ནི་དོན་ཕྲན་ཚེགས་སྣ་ཚོགས་ཐག་གཅོད་པར་བྲེལ་བ་ཆེ། དེ་
ལྟར་ཉིན་ཞིག་གི་ཕྱི་དྲོར་སྒུལ་སྟེགས་ཐོག་ཙོག་སྟེ་སྔ་མོར་སླེབས་པའི་ས་སྲོས་ལ་ཅེར་
སྡོད་སྐབས། ཕེ་ཐེ་ལ.ཁོ་ཐེ་སི་སེམས་ནང་དྲན་ཡང་བརྩེ་འདོད་ཀྱི་བློ་ཤུགས་མི་དྲག་པས།
ཁོས་གཞི་ནས་རང་ཉིད་རྒས་ཟིན་པ་རྟོགས། ཁོས་ཆེ་ས་ནས་བབ་བསྟུན་སྒོས་ཧྥེ་ཨེར་ནན་
ཏའི་བྲོ་མེད་ཀྱི་བརྩེ་དུངས་ཉེར་འཐུ་བགྱིས། ལང་ཚོ་དར་བའི་རྩེ་མོར་སླེབས་པའི་མོར་
མཚོན་ན་སྒེག་ཆོས་ནི་ཅུང་ཙམ་ཡང་བྲི་བཞིན་མེད། ཡིན་ནའང་ཆར་ཆུས་ཁོ་ནི་འདོད་
ཆགས་ཀྱི་འཕྱོ་འགུལ་ཇི་སྙེད་དང་རྒྱང་བཀྱེད་དུ་བཅུག་པས། དེའི་ཚབ་ཏུ་མངོན་ཡོང་
བ་ནི་སེམས་གཙང་འདོད་བྲལ་གྱི་ཞི་འཇམ་རང་ངོ་། །ཁོས་ནི་ཆེས་ཐོག་མ་བྱས་ནས་ཏི་
ཚའི་པང་ལེབ་མ་ཁུང་ཏོ་རུ་དྲངས་འོངས། ངང་ལག་ཀུང་སིས་དེ་དག་དར་བཟོ་ཆེ་བར་
བྱས་པའི་སྔོན་དུ་དྲངས་ཡོང་བའི་རྒྱུ་མཚན་ནི། ཕེ་ཐེ་ལ“ཁོ་ཐེ་སིའི་ཉལ་ཁང་གི་ཀླད་
འགེབ་འདོད་པ་རྐྱང་རྐྱང་སྟེ། ཆར་བའི་ཤག་སྒྲ་ཡིས་བསྐྱལ་ཡོང་བའི་གསང་ཚོར་དེར་
རོལ་མྱོང་བྱེད་སྙམ་པ་ཁོ་ན་ཡིན། འོན་ཀྱང་ལོ་ན་གཞོན་དུས་ཀྱི་ཕྱིར་དྲན་ཆོ་མེད་པ་དེ
དག་གིས་ཀྱང་ཁོའི་བརྩེ་རླབས་བསླང་མ་ནུས། ཕལ་ཆེར་ཆེས་མཐའ་མའི་སྟོན་མོ་དེས་
ཁོའི་འདོད་པ་ཡོད་དོ་ཅོག་གང་བ་དང་ཡང་མཚུངས་ཏེ། ཁོར་ཆེས་མཇུག་མཐའི་ཁྱད་
མཚར་གྱི་བྱ་དགའ་རེ་ཤུལ་དུ་བསྐྱུར་བ་ལ། གང་འདོད་ལྟར་སྔ་དོན་ཕྱིར་དྲན་བགྱི་ཆོག་
པ་ལས། སྐྱོ་སྡུག་དང་འགྱོད་གདུང་ཏིལ་ཙམ་ཡང་སྣོམ་པར་མི་བྱེད་དོ། །མི་གཞན་གྱིས་
འདི་ལྟར་འདང་རྒྱག་ཀྱང་སྲིད། དྲག་ཆར་གྱིས་ཁོ་ལ་ལྷིང་འཇགས་ངང་བསམ་གཞིག་
གཏོང་བའི་གོ་སྐབས་བྱིན་པ་དང་། ཡང་སྐམ་པ་དང་སྣུམ་བུམ་བཀོལ་བའི་བྲེལ་ཟིང་ཆེ་
བའི་ལས་ཀས་ཁོའི་འཕྱི་བོར་ཡོང་བའི་བརྩེ་མདངས་གཉིད་ལས་བསླངས་པར་བརྟེན།
ཁོར་མི་ཚེ་གང་བོར་དགེ་བའི་ལས་མང་པོ་བསྒྲུབ་འདོད་ཡོད་ཀྱང་ལག་ལེན་དོན་འཁྱོལ་
མ་ཡོང་ཚུལ་དྲན་དུ་བཅུག འོན་ཀྱང་འདི་གཉིས་ཀ་འགྲིག་མི་འདུག རྒྱུ་མཚན་ནི་ཁོའི་
དུད་ཁྱིམ་བདེ་བའི་རེ་འདོད་ནི་ཡང་དང་འོར་གྱིས་བསམ་གཞིག་བཏང་བའི་འབྲས་བུ་
མིན་ལ། སྔོན་ཆད་ཀྱི་ནོར་འཛོལ་བསྒྱུར་བའི་ཐོན་དངོས་ཀྱང་མ་ཡིན་ཏེ། ཡིན་ངོ་མ་
ནི་རྒྱང་ཐག་རིང་བའི་སྔ་དོན་དག་ལ་ཁུངས་གཏུགས་པར་འོས། དེའི་དུས་ཁོས་ད་རུང་
མེར་ཅི་ཡ་ཏིའེ་སིའི་ཁང་བའི་ནང་ཀམ་པ་ལི་འཕུར་ཤེས་ལས་གཞན། ཆུ་སྲིན་ཆེན་པོས་
ཆུ་པ་དང་གྲུ་གཟིངས་མིད་པ་སོགས་ཀྱི་ཁྱད་མཚར་གྱི་གཏམ་རྒྱུད་ཀློག་གིན་ཡོད། དུས་
ད་ལྟ་རེ་འདོད་འདི་ཡང་དྲག་ཆར་བསྟུད་མར་བབས་པའི་རྐྱེན་གྱིས་ཡིད་ལ་ཤར་བྱུང་།
དུས་སྐབས་འདི་དག་གི་རིང་དུ། ཧྥེ་ཨེར་ནན་ཏས་ལན་རེར་མཉམ་འཇོག་མ་བྱས་པའི་
དུས་ནང་། ཨའོ་ལེ་ལི་ཡ་ནུའོ་ཆུང་བ་ནི་རྒྱུགས་ནས་བར་ཁྱམས་སུ་ཡོང་བས། ཨ་མའི་ཕ་
ཡིས་སྐྱེ་ཁུངས་ཀྱི་གསང་མཐིལ་བརྟོལ། ཁོས་བྱིས་པའི་སྐྲ་བཞར་ཞིང་གྱོན་ཆས་ལེགས་
པར་བསྐོན་ཏེ་གཞན་ལ་སྐྲག་མི་དགོས་ཚུལ་བཅས་བསླབས། བྱིས་པ་འདིའི་འབུར་དུ་དོད་
པའི་རུས་སྒྲོམ་དང་ཁྱད་དུ་མཚར་བའི་མིག་འོད། ཁེར་སྡོད་ཀྱི་རྣམ་འགྱུར་སོགས་ལས།
ཅང་མ་འགོར་བར་ཁོ་ནི་འཁྲུལ་བ་མེད་པའི་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ཡིན་པ་
མངོན་མཚོན་བྱུང་། འདི་ཡིས་ཧྥེ་ཨེར་ནན་ཏར་མཚོན་ནས་བཤད་ན་སེམས་ཁུར་ཞིག་
ཕབ་པར་རྩིས་སུ་རུང་། དུས་ཡུན་ངེས་ཅན་ཞིག་གི་རིང་ལ། མོས་ནི་རང་གི་ཁེངས་དྲེགས་
དེའི་མགོ་གནོན་ཅི་ཐུབ་བགྱིས་པར། ཚུལ་དེ་ཇི་ལྟར་གསབ་བཅོས་བྱེད་པའི་ཆ་ནི་ཤེས་མ་
སོང་། རྒྱུ་མཚན་ནི་མོས་ཇི་ལྟར་ཐག་གཅོད་པའི་ཐད་བསམ་གཞིག་བཏང་ན། སེམས་ནང་
དེ་ལྟར་མི་རུང་བར་འདོད། གལ་སྲིད་སྔ་མོ་ནས་ཨའོ་ལེ་ལི་ཡ་ནུའོ་གཉིས་པས་དོན་དག་
འདི་ལྟར་ཐག་གཅོད་པ་རྟོགས་ཡོད་ཅིང་། ཡང་འདི་ལྟར་ཨ་མའི་ཕ་བགྱི་བར་མོས་པ་ཤེས་
ཚེ། མོས་སྐོར་བ་དེ་འདྲ་རིང་བོ་བརྒྱབ་ཐོག དུས་ཚོད་དེ་འདྲ་རིང་བོ་ཕྱི་རུ་བསྣུར་དགོས་
དོན་མེད་པར། ལོ་གཅིག་གི་སྔོན་ནས་མནར་གཅོད་དེ་ལས་ཐར་ངེས་པ་ཡིན། སོ་བརྗེ་
མགོ་བརྩམས་ཟིན་པའི་ཨ་མཱ་ལན་ཏ“ཝུའུ་ཨེར་སུའོ་ལར་ཆ་བཞག་ནས་བརྗོད་ན། ཚ་བོ་
ཆུང་བ་ནིབཀག་གཅུན་བྱེད་དཀའ་བའི་རྩེད་ཆས་ཤིག་དང་མཚུངས་ལ། ཆར་འབབ་པའི་
ཉི་མ་ཕར་འཕུད་སྤྱད་ཁོ་ན་རུ་གྱུར་འདུག ཨའོ་ལེ་ལི་ཡ་ནུའོ་གཉིས་པས་མེ་མེ་ཡི་སྔོན་
ཆད་ཀྱི་ཁང་བའི་ནང་དུ་དོར་ཟིན་ནས་སུས་ཀྱང་བསྒུལ་མེད་དུ་བཞག་པའི་དབྱིན་ཡིག་
གི་ཤེས་བྱ་ཀུན་བཏུས་ཀྱི་དེབ་ཅིག་སྣང་བ་དྲན་པས། ཁོས་དཔེ་ཆའི་ནང་གི་བར་བཅུག་རི་
མོ་དང་། ལྷག་དོན་རི་སྐྱེས་སྲོག་ཆགས་ཀྱི་བར་བཅུག་རི་མོ་ཡོད་པ་རྣམས་ཕར་བསློགས་
ནས་བྱིས་པ་ཚོར་བལྟ་རུ་འཇུག་མགོ་བརྩམས། མཐུད་ནས་ས་ཁྲ་དང་རྒྱལ་ཁབ་གཞན་
པའི་ལྗོངས་རིས། གྲགས་ཅན་མི་སྣ་ཡི་འདྲ་པར་སོགས་ལ་ལྟ་རུ་བཅུག དབྱིན་ཡིག་མི་ཤེས་
པའི་རྐྱེན་གྱིས། དཀའ་ཁག་དང་བཅས་ཆེས་མིང་དུ་གྲགས་པའི་གྲོང་ཁྱེར་དང་ཆེས་རྒྱུན་
དུ་མཐོང་བའི་མི་སྣ་དག་ངོས་འཛིན་བྱེད་པར་བསྐུལ་ལ། ཡང་ཁོས་མི་སྣ་གྲགས་ཅན་དང་
ངག་རྒྱུན་སོགས་བསྒྲིགས་ཏེ་བྱིས་པ་རྣམས་ཀྱི་མཐའ་མེད་པའི་མཚར་འཛིན་བློ་དེའི་མགུ་
གང་བར་མཛད།
ཧྥེ་ཨེར་ནན་ཏས་གནམ་ཐང་ཚེ་ཁྱོ་ག་འགྲོགས་བཟང་གི་གམ་དུ་བུད་འགྲོ་བསམ་
བྱུང་། ཆར་བབས་པའི་ཆེས་ཐོག་མའི་ཟླ་བ་འགའི་ནང་དེར། མོས་ནི་ཁྱོ་ག་ཉིད་རང་གི་
ཁང་བའི་ནང་འཛུལ་ཡོང་ངེས་སྙམ། དེ་ལྟ་ན་མོས་ངོ་ཚ་རིང་དུ་དོར་ནས་སེམས་དོན་སྨྲ་
དགོས་འདོད། ཡར་སྔོན་ཨ་མཱ་ལན་ཏ“ཝུའུ་ཨེར་སུའོ་ལ་སྐྱེས་མཚམས་ནས་བཟུང་། མོ་
ནི་བཟའ་ཚང་གི་འཚོ་བ་རོལ་བའི་ནུས་པ་ཡལ་བར་གྱུར། རྒྱུ་རྐྱེན་དེའི་དབང་གིས། མོས་
བྲེལ་མྱུར་ངང་གཟུགས་མི་མངོན་པའི་སྨན་པར་འཕྲིན་ཡིག་བསྐུར་རེས་བགྱིས། ཡིན་
ནའང་བར་མ་ཆད་པར་བྱུང་བའི་སྦྲགས་སྲིད་དོན་རྐྱེན་ལ་བརྟེན་ནས་མཚམས་ཆད།
ཆེས་ཐོག་མའི་ཟླ་བ་འགའི་ནང་དུ། འཕྲིན་གསར་ལས་མེ་འཁོར་ནི་དྲག་ཆར་གྱི་ཀློང་དུ་
ལྕགས་ལམ་ལས་ཕྱིར་བུད་པར་བརྗོད་པ་དང་། གཟུགས་མི་མངོན་པའི་སྨན་པས་ཀྱང་
ཡི་གེ་བྲིས་འོངས་ཏེ་མོའི་འཕྲིན་ཡིག་མ་འབྱོར་ཚུལ་བསྙད། འཕྱི་བའི་དུས་ནང་། མོ་
དང་གཏན་ནས་ངོ་རིག་མ་མྱོང་བའི་སྨན་པའི་བར་འབྲེལ་བ་ཆད་མཚམས་ནས་བཟུང་།
ཁྱོ་ག་དང་མཉམ་པོར་ཁྲག་འདྲེས་ཚ་སྤྲོ་དུས་ཆེན་ལ་ཞུགས་དུས་གོན་མྱོང་བའི་སྟག་གི་
ཞལ་འབག་དེ་གོན་ཐོག མིང་བརྗེས་ཏེ་ངང་ལག་ཀུང་སིའི་སྨན་པ་བཙལ་ནས་ཞིབ་
བཤེར་བྱེད་པའི་ཐད་ལའང་བསམ་བློ་ཞིབ་ཏུ་བསྐོར། འོན་ཀྱང་དེའི་དུས་མི་ལ་ཤས་ཀྱིས་
དྲག་ཆར་དབབ་རྒྱུ་ཡིན་པའི་འཕྲིན་གསར་ངན་པ་ཁྱེར་ཡོང་ངེས་ལ། དེ་ལས་གཅིག་
གིས་མོར་ཀུང་སི་ཡིས་སྨན་བཅོས་ས་ཚིགས་དོར་ཟིན་ཅིང་། ཆར་བ་དེ་འདྲ་མི་འབབ་
པའི་གནས་ཤིག་ཏུ་བསྣུར་སོང་ཟེར། དེར་བརྟེན་མོའི་རེ་བཞག་ཡོད་ཚད་ནི་ལྦུ་བའི་ཟླ་རུ་
ཆས། མོར་མཚོན་ན་ད་ནི་ཕྱོགས་གཅིག་ནས་ཆར་བ་ཆད་དེ་སྦྲགས་ལས་བསྐྱར་གསོ་བགྱི་
བར་བསྒུག་རྒྱུ་དང་། ཕྱོགས་གཞན་དུ་རང་ངོས་ནས་ཐབས་བཀོད་འཐེན་ཏེ་ལུས་སྟེང་གི་
ནད་ཡམས་ཇེ་ཡང་དུ་གཏོང་བར་འབད་དགོས་བྱུང་། རྒྱུ་མཚན་ཕུ་འདེད་བྱས་ན་མོ་འཆི་
བ་སྲོག་ལ་གཏུགས་ཀྱང་མ་ཁུང་ཏོ་ཡི་ཤུལ་ལུས་སྨན་པ་གཅིག་པུ་སྟེ། བོང་བུའི་བཟའ་
ཆས་ཟས་སུ་བསྟེན་པའི་ཧྥ་རན་སེའི་མི་དེའི་ལག་ཏུ་ལྷུང་མི་འདོད་པ་ཡིན། མཐུད་ནས་
མོ་ཝུའུ་ཨེར་སུའོ་ལ་འཚོལ་བར་ཕྱིན། མོར་རང་གི་ལུས་ཀྱི་མི་བདེ་བའི་ཆ་དེ་ཇེ་ཡང་
དུ་གཏོང་བའི་ཐབས་ཡོད་པར་ཡིད་ཆེས་པས་སོ། །ཡིན་ནའང་མོས་སྐད་ཆ་ལབ་དུས་ཡ་
ཡོ་བྱེད་པའི་གོམས་སྲོལ་གྱིས། དངོས་པོ་ཡི་མིང་མཐའ་དག་ཐད་ཀ་ཐད་སོར་མི་འབོད་
ཅིང་། ཚིག་གི་སྔ་ཕྱི་བརྗེས་ནས་ངོ་ཚའི་ཆ་གང་ཇེ་ཡང་དུ་གཏོང་ཅི་ཐུབ་བྱས། དཔེར་
ན་བྱིས་པ་བཙའ་བར་ཕྱིར་བཏང་བ་དང་། ཁྲག་ཤོར་བ་ལ་ཕོ་རླུང་གསོ་བ་ཞེས་འབོད་པ་
ཡིན། དེ་ལྟར་བཤད་འབྲས་སུ་ཝུའུ་ཨེར་སུའོ་ལས་ལུགས་ལྡན་གྱི་སྡོམ་ཚིག་བཞག་པ་
ནི། མོའི་ནད་གཞི་ནི་མངལ་དང་འབྲེལ་བ་མེད་དེ། ཕོ་ག་དང་རྒྱུ་མའི་ཐད་ཀྱི་གནད་དོན་
རེད་ཅེས་སྨྲས་སོང་ལ། རེ་འདོད་ནི་ཟ་མ་མ་ཟོས་གོང་དངུལ་ཆུ་སྐམ་ཕྱེ་བཏུང་རྒྱུ་དེ་རེད།
སྤྱིར་བཏང་དེ་འདྲ་ཚུལ་ལྡན་ཐལ་དྲགས་མི་བྱེད་པའི་མིར་ཆ་བཞག་ན། ནད་གཞི་དེ་ནི་
བཤད་ས་མི་འགྲོ་བར་གསང་དགོས་པ་ཞིག་ཡེ་ནས་མིན། གལ་སྲིད་ལུས་སུ་ནད་གཞི་མ་
ཕོག་པ་དང་། འཕྲིན་ཡིག་བོར་བརླག་ཏུ་མ་སོང་བ་བཅས་ལགས་ཚེ། ཧྥེ་ཨེར་ནན་ཏས་
ཆར་བ་འབབ་པའི་ཐད་ལ་ཡ་ཙམ་ཡང་བྱེད་མི་དཔེ། རྒྱུ་མཚན་ནི་མོ་མི་ཚེ་གང་བོའི་ནང་
ཆར་བ་དང་འབྲལ་མ་མྱོང་། མོས་དགོང་ཉལ་ནངས་ལངས་ཀྱི་དུས་ཚོད་མ་བསྒྱུར་ཅིང་།
དགོས་མེད་ཀྱི་གུས་ལུགས་ཀྱང་ཇེ་ཉུང་དུ་མ་བཏང་། དེ་ཡང་ཅོག་ཙེའི་སུག་བཞི་ད་རུང་
སོ་ཕག་སྟེང་བཞག་པ་དང་། སྟེགས་བུའི་འོག་ཏུ་ཤིང་ལེབ་བཏིངས་ནས་ཟ་མ་ཟ་དུས་རྐང་
བ་རློན་པར་མི་གཏོང་བར་བྱེད་པའི་དུས་ནང་། མོས་ནི་སྔར་རྒྱུན་ལྟར་རྒྱུ་ཡ་མ་སོ་མ་ལས་
བྱས་པའི་ཅོག་ཁེབས་འདིང་རྒྱུ་མི་བརྗེད་ལ། ཀྲུང་གོའི་རྫ་ཆས་ལེགས་པོར་སྒྲིག་ཤོམ་བགྱི
བར་མ་ཟད། དགོང་ཟས་ཟ་བའི་སྐབས་སུ་པྲ་ཚིལ་འཇོག་སའི་སྟེགས་བུ་གསལ་ལམ་མེར་
གཏོང་ངེས། རྒྱུ་མཚན་ནི་མོའི་སེམས་ནང་གནོད་འཚེ་དེ་དུས་ནམ་ཡང་སྒྲིག་སྲོལ་མི་བརྩི་
བའི་ཁ་གཡར་སའི་ངོ་བོར་འཕོས་ན་མི་ཆོག་སྙམ་པས་ཡིན། ཁྱིམ་ནང་ད་ནི་མི་སུས་ཀྱང་
རྒྱ་སྲང་དུ་ལྟ་བར་མི་བྱེད། གལ་ཏེ་ཧྥེ་ཨེར་ནན་ཏ་ཡི་འདོད་པ་དང་བསྟུན་ཚེ། མོས་ནི་དུས་
གཏན་དུ་སྦྱོར་བ་འདིའི་རིགས་གཏན་འགོག་བྱེད་སྲིད་ཅིང་། ཆར་བ་འབབ་པའི་ཉིན་
མོའི་མགོ་མ་བརྩམས་པའི་དུས་ནས་མོར་བསམ་ཚུལ་འདི་ཡོད་པ་རེད། རྒྱུ་མཚན་གསེད་
འགྲོལ་བགྱི་དུས། མོའི་ལྟ་ཚུལ་ལ་སྒོ་མོ་གསར་གཏོད་བྱེད་པ་ནི་གཏན་པའི་ཆེད་དུ་ཡིན་
ཏེ། རྒྱ་སྲང་གི་གྲག་འགུལ་ལ་མཚར་འཛིན་བྱེད་པ་ནི་སྨད་འཚོང་མ་ཁོ་ནར་གཏོགས་པར་
འདོད། དེ་ལྟ་ནའང་། ཧྲང་ཞའོ་ཧོ་ལེ་ནེ་ལེ་ཏོ་མར་ཁོ་སིའི་སྐུ་ཕུང་སྐྱེལ་བའི་རུ་དཔུང་དེ་
གར་རྒྱུ་བ་ཐོས་སྐབས། མོས་སྔ་བ་སྔོན་མ་བྱས་ནས་ཕྱི་རོལ་ཏུ་བལྟས་སོང་། དེའི་མཇུག་
འབྲས་སུ་ཕྱེད་ཀ་ཡོལ་བས་བསྒྲིབས་པའི་སྒེའུ་ཁུང་ལས་མཐོང་བའི་རྣམ་པ་ཡིས་མོའི་
སེམས་ནང་ཟུག་གཟེར་ཚད་མེད་བསླངས་པར། དུས་ཡུན་རིང་བོའི་ནང་རང་ཉིད་ཀྱི་ནུས་
པ་ཞན་པའི་ཆ་དེར་འགྱོད་པས་གདུངས།
འདི་འདྲའི་སྐྱོ་གདུང་ངང་སྐུ་ཕུང་སྐྱེལ་བར་འགྲོ་བའི་རུ་དཔུང་ཞིག་ཡོད་པ་ནི་
མོའི་ཡིད་ཀྱི་དགུ་ལའང་མ་ཤར། རོ་སྒམ་ནི་བ་གླང་གིས་འདྲུད་པའི་ཤིང་རྟ་ཞིག་གི་ནང་
བཞག་ཅིང་། ཤིང་རྟའི་སྟེང་ངང་ལག་གི་ལོ་མ་སྤྱད་དེ་ཐོག་ཁེབས་ཤིག་ལས་ནས་བདོག
ཡིན་ཡང་དྲག་ཆར་གྱིས་ས་གཞིར་བར་མེད་རྡེག་པར། ས་ངོས་ཡོངས་སུ་འདམ་མངོན་
ཙ་ན། ཤིང་རྟའི་འཁོར་ལོ་གོམ་གང་སྔུན་དུ་ནུར་བ་ཡུད་ཙམ་རེ་འདམ་ཀློང་དུ་བྱིང་འགྲོ་
ལ། དུས་མཚུངས་སུ་ཐོག་ཁེབས་ཀྱང་ཡམ་ཡོམ་ངང་འགྱེལ་བར་ཉེ། ཤ་ར་ར་འབབ་པའི་
གྲང་འཁྱག་གི་ཆུ་རིས་ནི་ཡོ་འཁྱོག་མེད་པར་རོ་སྒམ་སྟེང་གཟས་པས། ངོས་སུ་བཀབ་སྣང་
བའི་དར་ཆ་རང་ཡོངས་སུ་བརླན་འདུག དེ་ནི་ཟུངས་ཁྲག་གིས་ཁ་དོག་བསྒྱུར་ཅིང་དུད་
ལྕེ་ཡིས་བརྫད་པར་བྱས་ཟིན་པའི་དམག་དར་ཞིག་ལགས་ན། ཆེས་རུས་རྐང་མངའ་བའི་
དམག་མི་རྒན་པ་ཚོས་མཆིལ་མ་བཞིན་དུ་ཡལ་བར་བགྱིས་པ་ཞིག་གོ །རོ་སྒམ་སྟེང་དུ་
ད་རུང་དར་སྐུད་ཀྱི་འཛར་བུས་བརྒྱན་སྣང་བའི་དམག་གྲི་ཞིག་ཀྱང་བསྒྲིགས་ཡོད། ཧྲང་
ཞའོ་ཧོ་ལི་ནེ་ལེ་ཏོ་མར་ཁོ་སིས་དེའི་དུས་ལུས་སུ་མཚོན་ཆ་ཏོག་ཙམ་ཡང་མ་ཁྱེར་བར་
ཨ་མཱ་ལན་ཏའི་འཚེམ་དྲུབ་ཁང་ནང་ཡོང་བའི་སྔོན་དུ། ནམ་ཡིན་ཡང་དམག་གྲི་དེ་ལྭ་བ་
འགེལ་སའི་ཤིང་སྒྲོམ་སྟེང་འགེལ་ངེས། བ་ལང་གིས་དྲུད་པའི་ཤིང་རྟའི་རྗེས་སུ་འབྲངས་
མཁན་ནི་ཉི་ལན་ཏེ་ཡ་གྲོས་ཆོད་བཀོད་རྗེས་ཀྱི་ཧྲག་དམག་རྒན་པ་དེ་ཚོ་ཡིན། ཐམས་ཅད་
པོའི་རྐང་སྣམ་གྱི་འདབས་ཀ་པུས་མཚམས་སུ་བརྫེས་འདུག་པ་དང་། མི་འགའ་རེ་ད་རུང་
རྐང་རྗེན་ལ་བུད་ནས་ཡོད། ཁོ་ཚོ་ཚང་མ་འདམ་ནང་ཅལ་ཅལ་དུ་འགྲོ་བཞིན་ཏེ། ལག་པ་
གཅིག་གི་ནང་དུ་སྲ་ཤིང་དཀར་པོའི་འཁར་བ་ཐོགས་ཤིང་། ཡ་གཅིག་པོའི་ནང་ཆར་བས་
བརླན་ནས་མདོག་ཡལ་བའི་ཤོག་བུའི་འདས་མཆོད་མེ་ཏོག་ཕྲེང་བ་བཟུང་འདུག ཁོ་ཚོ་
འཕྲུལ་སྣང་བཞིན་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་རུས་མིང་གིས་མིང་
བཏགས་པར་མཛད་པའི་སྲང་ལམ་དུ་མངོན་ཞིང་། མི་ཚང་མ་གནས་དེ་བརྒྱུད་ནས་འགྲོ་
སྐབས་བརྗེད་པ་མེད་པར་ཁང་བ་འདིར་ལྟ་བར་བྱེད། ཐང་ཆེན་དུ་སླེབས་ཁའི་དཀྱོགས་
མཚམས་དེར། ཁོ་ཚོས་མི་གཞན་དག་ལ་རོགས་བྱེད་དུ་བཅུག་སྟེ་འདམ་ནང་ཟུག་པའི་
ཤིང་རྟ་མི་ལེན་ཐུ་མེད་བྱུང་། ཝུའུ་ཨེན་སུའོ་ལ་ཡིས་སང་ཐ་སུའོ་ཧྥེ་ཡ“ཏེ་ལ“པི་ཏར་རང་
ཉིད་སྐྱོར་དུ་བཅུག་ནས་སྒོ་ཁར་ཡོང་། མོས་སྐུ་ཕུང་སྐྱེལ་བར་འགྲོ་བཞིན་པའི་ཚུལ་ཞིབ་
ཕྲ་ཡོངས་ལ་མཉམ་འཇོག་བྱས། མི་སུ་ཡང་མོས་མི་མཐོང་བའི་ཆར་དོགས་པ་ཟ་བར་
མི་འགྱུར། ལྷག་དོན་མོས་དོན་གསར་སྙན་ཞུ་འབུལ་བའི་ལྷའི་ཕོ་ཉ་བཞིན་ལག་པ་ཟུང་
མཁའ་རུ་བསྲིངས་ཤིང་། བ་ལང་གིས་འདྲུད་ཀྱིན་པའི་ཤིང་རྟ་འགུལ་བ་དང་སྦྲགས་ཏེ་
རང་ཡང་ཕར་ཡོ་ཚུར་ཡོ་བྱེད་སྐབས་སུའོ། །
“བདེ་མོ་བྱོས། ཧོ་ལི་ནེ་ལེ་ཏོ། ངའི་བུ་ཕྲུག” མོས་སྐད་གསང་མཐོན་པོས “ངའི་
ཚབ་བྱས་ནས་ངེད་ཚང་གི་ཁྱིམ་མི་ཚོར་འཚམས་འདྲི་ཞུ་རོགས། ཁོ་ཚོར་ཆར་བ་འབབ་
མཚམས་བཞག་རྗེས། ང་ཚོ་ཞལ་མཇལ་ཡོང་ངེས་ཞེས་བརྗོད་རོགས” ཟེར།
ཨའོ་ལེ་ལི་ཡ་ནུའོ་གཉིས་པས་མོ་སྐྱོར་ཞོར་མལ་ཁྲིའི་འགྲམ་དུ་ཕྱིན། དུས་རྒྱུན་དང་
འདྲ་བར་དལ་བྲེལ་མེད་པར་མོ་ལ་འབྲལ་ཁའི་ཚིག་དེའི་ནང་དོན་ཅི་ཡིན་ཞེས་དྲིས་སོང་།
“དེ་ངོ་མ་ཡིན།” མོས་ཚིག་རྗེས་མཐུད་ནས “ང་ནི་ཆར་བ་འབབ་མཚམས་བཞག་
རྗེས་འཆི་ངེས” ཞེས་ལབ་བྱུང་།
སྲང་ལམ་གྱི་རྣམ་པས་ཨའོ་ལེ་ལི་ཡ་ནུའོ་གཉིས་པར་དོགས་ཟོན་བྱེད་དུ་བཅུག་སོང་།
ཁོས་སྒོ་ཕྱུགས་ཚོའི་ལས་དབང་ལ་སེམས་ཁུར་བགྱི་མགོ་བརྩམས་པར། ལུས་སུ་སྣུམ་རས་
ཤིག་གོན་འཕྲལ་ཐད་ཀར་ཕེ་ཐེ་ལ.ཁོ་ཐེ་སི་ཚང་དུ་ཕྱིན། ཁོའི་མཐོང་ལམ་དུ་མངོན་པ་
ནི་མོ་ལྷས་རའི་རྐེད་པའི་མཚམས་སུ་རྒྱག་ངེས་ཀྱི་ཆུ་འཁྱིལ་ནང་ཞུགས་ཏེ་ཤི་ཟིན་པའི་རྟ་
ཞིག་ཆུ་ཁར་གཡེངས་སུ་འཇུག་རྩིས་བྱས་འདུག ཨའོ་ལེ་ལི་ཡ་ནུའོ་གཉིས་པས་དབྱུག་པ་
ཞིག་ཐོགས་ནས་རོགས་བྱེད་དུ་སོང་། སྐྲངས་དྲགས་པའི་བེམ་རོ་ཆེན་པོ་དེ་ཁ་ལོ་བསྐོར་མ་
ཐག་འདམ་ཆུ་འདྲེས་མ་དེས་ཁུར་ནས་སྨད་ཕྱོགས་སུ་དྲངས་པར་མངོན། ཆར་བ་བབས་
མཚམས་ནས་བཟུང་། ཕེ་ཐེ་ལ་ཁོ་ཐེ་སིའི་བྱ་བ་གཙོ་བོ་ནི་སྒོ་ཟོག་དག་གི་བེམ་རོ་ལྷས་ར་
ལས་གཙང་དག་བྱ་རྒྱུ་རང་ཡིན། ཆེས་ཐོག་མའི་གཟའ་འཁོར་འགའི་རིང་། མོས་གྲོགས་
པོ་གཞན་ཚོ་བརྒྱུད་དེ་ཨའོ་ལེ་ལི་ཡ་ནུའོ་གཉིས་པར་འཕྲིན་ཡིག་བསྐུར་ནས་དོན་དེར་
གདོང་གཏད་གཅོག་པའི་རེ་བ་ཞུས། ཡིན་ནའང་ཕ་རོལ་པོས་ལན་དུ་དོན་དེར་བྲེལ་མི་
དགོས་ཏེ། གནས་ཚུལ་ཆེས་བཙོག་སར་འགྲོ་མི་སྲིད། ཆར་བ་འབབ་མཚམས་ཆད་རྗེས་
བཀོད་པ་འཐེན་ཆོག་ཟེར། མོས་ཀྱང་མཐུད་དེ་མི་གཞན་ལ་སྐད་བསྐུར་ནས་ཕྱུགས་ར་
ཆར་ཆུས་བསྣུབས་པར། སྒོ་ཟོག་དག་ལ་གཟན་ཆས་ཆད་པས་མཐོ་སར་འགོ་བཞིན་ཡོད།
དེ་གར་སྒུག་མཁན་ནི་མེ་གླིང་གི་སྟག་དང་ནད་ཡམས་བཅས་སོ་ཞེས་ཀྱང་ཞུས། “ད་ནི་
ཐབས་བཀོད་ཅི་ཡང་མི་འདུག” ཨའོ་ལེ་ལི་ཡ་ནུའོ་གཉིས་པས “གང་ལྟར་ཆར་བ་འབབ་
མཚམས་བཞག་རྗེས་སུ་བེའུ་སོགས་སྐྱེ་ངེས་པ་ཡིན” ཞེས་ལན་ལྡོན། ཕེ་ཐེ་ལ.ཁོ་ཐེ་སིས་
བལྟས་བལྟས་རིག་རིག་ལ་སྒོ་ཟོག་རྣམས་གཅིག་རྗེས་གཉིས་མཐུད་ཀྱིས་ཤི་བ་མཐོང་བར།
འདམ་ནང་ཟུག་མ་ཐག་པའི་སྒོ་ཟོག་དག་བཤའ་བའི་དུས་ཚོད་ཀྱང་མེད་སོང་། མོས་མིག་
གིས་བལྟས་བལྟས་ལ་དྲག་ཆར་གྱིས་བརྩེ་བ་མེད་པའི་ངང་ཐོག་མའི་དུས་སུ་མ་ཁུང་ཏོ་ཡི་
མི་ཚོའི་མིག་ནང་དུ་ཆེས་བརྟན་ཞིང་ཆེས་རྔམས་མཐུག་པའི་ཁྱིམ་ལས་སུ་རློམ་པ་དེ་ཐལ་
བའི་རྡུལ་བཞིན་བརླགས་ཙ་ན། ཤུལ་དུ་ལུས་པ་ནི་དྲི་ངན་མཁའ་ལ་ཁྱབ་པའི་སྣང་ཚུལ་
སྡུག་པོ་དེ་རང་ཡིན། ཨའོ་ལེ་ལི་ཡ་ནུའོ་གཉིས་པས་སེམས་ཐག་བཅད་ནས་གནས་ཚུལ་
ལ་ལྟ་རུ་ཡོང་དུས། ཁོའི་མིག་སྔུན་དུ་ཤི་ཟིན་པའི་རྟ་ཕོ་དེ་དང་། རྟ་རའི་སོ་ཕག་ཁྲོད་ཀྱི་
དྲེལ་རྒན་མ་སྐམ་པོ་དེ་ལས་ལྷག་མི་འདུག ཕེ་ཐེ་ལ་ཁོ་ཐེ་སིས་ཁོ་ཡོང་བ་རིག་བྱུང་། མོར་
མཚོན་ན་མཚར་བ་མེད་ལ་སྤྲོ་བ་ཡང་མེད་ཐོག འཁང་ཚིག་གིས་ཀྱང་སྟོངས་ཏེ། བཞིན་
ངོས་སུ་ཁྲེལ་དགོད་ཀྱི་ཉམས་རོབ་ཙམ་མངོན་འོངས།
“ཁྱོད་ཡོང་བ་དུས་ཐོག་ཆར་བ་རེད།” མོས་དེ་སྐད་སྨྲས།
མོ་རྒས་འདུག ལུས་པོ་བསྐམས་ནས་པགས་པས་རུས་བཏུམས་ཀྱི་ཚད་ལ་ལྷུང་ནས
ཡོད། དེ་སྔོན་གཅན་གཟན་གྱི་མིག་དང་དབྱེར་མ་མཆིས་པའི་འདྲེན་བྱེད་ཟུང་ནི། ཉིན་
གང་བོ་གང་བོ་བྱས་ནས་ཆར་འབབ་ཚུལ་ལ་བལྟས་པས་སྐྱོ་སྡུག་དང་ལྷོད་འཇགས་སུ་
གྱུར་ནས་བདོག ཨའོ་ལེ་ལི་ཡ་ནུའོ་གཉིས་པ་ནི་མོའི་སར་ཟླ་བ་གསུམ་རིང་བསྡད་སོང་།
དེ་ནི་ཁོའི་སེམས་ནང་འདི་ག་ནི་རང་ཁྱིམ་ལས་བཟང་བར་སྙམ་པ་མིན་ཏེ། ཡིན་ངོ་
མ་ནི་ཁོར་འདི་འདྲའི་དུས་ཡུན་རིང་བོ་ཞིག་ཡོད་ཚེ་གཞི་ནས་སེམས་ཐག་བཅད་དེ་
ཡང་བསྐྱར་སྣུམ་རས་གོན་ནས་སྒོར་འབུད་ཆོག་པར་འདོད་པས་རེད། “བྲེལ་བ་མ་
ལངས།” ཁོས་ཁྱིམ་ཚང་གཞན་པ་མོ་དེའི་ནང་བཤད་མྱོང་བ་དང་འདྲ་བར “ད་ནི་དུས་
ཚོད་འགར་བསྡད་ནས་གནམ་ཐང་བར་བསྒུག་ཆོག” ཅེས་ལབ། གཟའ་འཁོར་དང་པོའི་
ནང་། ཁོ་ནི་རིམ་བཞིན་དུས་ཚོད་དང་ཆར་བས་འགྲོགས་བཟང་མའི་ལུས་སུ་ཕབ་པའི་
རྗེས་ཤུལ་དེར་ལོབས་པ་བྱུང་ལ། རང་གི་མིག་ནང་གི་མོར་ཡང་རིམ་བཞིན་སྔོན་ཆད་ཀྱི་
ཚུགས་ཀ་མངོན་སོང་། དེ་བས་ཁོས་འདོད་ལྡན་ཟུང་གིས་ཡར་སྔོན་ཇི་ལྟར་གེགས་རྒྱ་མེད་
པར་དགའ་མགུར་རོལ་ཚུལ་དྲན་པའི་མཚུངས་སུ། ཁོ་གཉིས་རྩེ་དགར་རོལ་ལ་མོས་པའི་
ཆ་ཡིས་སྒོ་ཟོག་ཀུན་པོས་ཀྱང་ཇི་ལྟར་སྨྱོས་པ་ནང་བཞིན་སྐྱེ་རྒྱུན་བསྐྱངས་པའི་རྣམ་པ་
བཅས་ལའང་ཕྱིན་དྲན་བགྱིས། དེ་ལྟར་གཟའ་འཁོར་གཉིས་པ་མོའི་ནང་སླེབས་པའི་ཉིན་
ཞིག་གི་དགོང་མོར། བརྩེ་བ་ཕྱེད་ཀ་དང་སྤྲོ་བ་ཕྱེད་ཙམ་གྱིས་རྒྱུད་བསྐུལ་ངོར། ཁོས་ནི་
བྲེལ་མྱུར་གྱིས་བྱིལ་བྱིལ་ཡང་ཡང་བགྱིས་ཏེ་ཕེ་ཐེ་ལ“ཁོ་ཐེ་སི་གཉིད་ལས་བསླངས་ཀྱང་།
མོས་ཁོར་ཕྱིར་ལན་པོ་ཅི་ཡང་བརྒྱབ་མ་སོང་། “བདེ་བར་གཉིད་ཅིག” མོས་ངག་ལྡབ་
ལྡིབ་ངང “ད་ལྟ་ནི་ལས་ཀ་དེ་སྒྲུབ་པའི་དུས་མ་རེད” ཟེར། ཨའོ་ལེ་ལི་ཡ་ནུའོ་གཉིས་
པས་གནམ་གཅལ་གྱི་མེ་ལོང་ངོས་ནས་རང་ཉིད་མཐོང་བར་མ་ཟད། ད་རུང་ཕེ་ཐེ་ལ.ཁོ་
ཐེ་སི་ཡི་སྒལ་ཚིགས་ནི་བསྐམས་ཟིན་པའི་དབང་རྩ་ཡིས་བརྒྱུས་པའི་འཕང་ལོ་ཞིག་དང་
འདྲ་ཚུལ་ཡང་རིག་བྱུང་བ་ལ། མོས་བཤད་པ་འཆུགས་མི་འདུག་སྙམ་པར་གྱུར། ཡིན་ཡང་
དེ་ནི་དུས་ནམ་ཞིག་ཡིན་པ་དང་འབྲེལ་བ་མེད་དེ། ཡིན་ངོ་མ་ནི་ཁོ་ཚོ་རང་རང་གིས་ད་
ནི་དོན་དེ་སྒྲུབ་ན་མི་འཚམ་སྙམ་པ་དེ་རང་ངོ་། །
ཨའོ་ལེ་ལི་ཡ་ནུའོ་གཉིས་པས་རང་གི་གྱོན་ཆས་བསྡུས་པའི་སྒམ་དེ་བཟུང་ནས་རང་
ཁྱིམ་དུ་ལྡོག་དུས། སེམས་ཀྱི་གཏིང་ནས་ཝུའུ་ཨེར་སུའོ་ལ་ལས་གཞན། མ་ཁུང་ཏོ་ཡི་
སྡོད་དམངས་ཡོད་དོ་ཅོག་གིས་ཆར་བ་འབབ་མཚམས་བཞག་རྗེས་ཤི་བར་ངང་སྒུག་བྱེད་
བཞིན་པ་རྟོགས། ལམ་ཧྲིལ་པོར་ཁོས་ནི་མི་དེ་རྣམས་ཚོམས་ཆེན་ནང་ཙོག་སྡོད་ཅིང་།
མིག་མདངས་མག་མོག་ཡིན་ལ། ལག་པས་བྲང་ཁ་བསྡམས་ནས། ལུས་དང་དབྱེར་མེད་
འདྲེས་ཏེ་བཀར་ས་ཡེ་ནས་མི་འགྲོ་བའི་དུས་ཚོད་ཡལ་བོར་དུ་འགྲོ་ཚུལ་སེམས་ཀྱིས་
མྱོང་བཞིན་པའི་ཆ་ཁོ་ན་མཐོང་། དེ་ཡང་ཆར་བར་ལྟ་བ་ལས་སྒྲུབ་རྒྱུ་གཞན་མེད་པར་
བརྟེན། དུས་ནི་ལོ་ཟླ་དང་། ཉི་མ་ཡང་དུས་ཚོད་དུ་བགོས་ཀྱང་མཇུག་མཐར་ངལ་བ་
འབྲས་མེད་ཀྱི་ཁོངས་སུ་ཚུད་འགྲོ། བྱིས་པ་ཚོས་འུར་སྒྲ་སྒྲོག་གིན་ཨའོ་ལེ་ལི་ཡ་ནུའོ་
གཉིས་པ་བསུ་བར་བྱེད་པར། ཁོས་ཀྱང་དེ་ཚོར་ཧིར་ཧིར་གྱི་སྒྲ་འབྱིན་པའི་ལག་སྦྲེང་རོལ་
ཆ་དཀྲོལ་མགོ་བརྩམས། འོན་ཀྱང་ལག་སྦྲེང་རོལ་ཆ་དཀྲོལ་བའི་ཆ་དང་བསྡུར་ན་ཤེས་བྱ་
ཀུན་བཏུས་ལ་དགའ་བསུ་ལྡབ་ཀྱིས་བགྱིས་པས་ན། ཁོ་ཚོ་བསྐྱར་དུ་མེ་མེ་ཡི་ཁང་བའི་ནང་
དུ་འཚངས། ཨའོ་ལེ་ལི་ཡ་ནུའོ་གཉིས་པས་ཡང་བསྐྱར་རང་གི་རྟོག་པ་ག་སར་འཕྲོ་རུ་བཅུག་
སྟེ། འཕུར་གྲུ་ནི་སྤྲིན་ཀློང་དུ་མལ་ཁྲི་འཚོལ་བཞིན་པའི་གླང་ཆེན་འཕུར་ཤེས་སུ་ལབ་སོང་།
ཐེངས་ཤིག་ལ། ཁོས་སྐྱ་མི་ཞིག་གི་བར་བཅུག་རི་མོ་མཐོང་འོངས། མི་དེའི་ལུས་སུ་གོན་པའི་
ཕྱི་རྒྱལ་གྱི་གྱོན་ཆས་ཀྱིས་ཆ་ཡོད་རྒྱུས་ཡོད་ཀྱི་ངང་ཚུལ་ནི་འགོག་པར་མ་ནུས། གཟབ་
ནན་ངང་ལྟ་ཞིབ་བྱས་རྗེས་སུ་ཐོབ་པའི་སྡོམ་ཚིག་ནི། རི་མོ་དེ་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡའི་བརྙན་རིས་ཡིན་པ་དེ་རང་ལགས། ཁོས་དེབ་དེ་ཁྱེར་ནས་ཧྥེ་
ཨེར་ནན་ཏར་བལྟ་རུ་བཅུག་པར། མོས་ཀྱང་ཆ་འདྲ་བའི་ཚུལ་མཐོང་བར་མ་ཟད། འདོད་
ཚུལ་ལ་སྐྱ་མི་དེ་ངེས་དོན་གྱི་བྱང་མཐའི་དཔའ་རྒོད་ཅིག་ཡིན་ངེས་ནའང་། ཧྲང་ཞའོ་
གཅིག་པུར་འདྲ་བས་མི་ཚད་ཁྱིམ་མི་ཚང་མར་རིག་འདུག་ཅེས་པའི་འདོད་བློ་བསྟན་
བྱུང་། དུས་ཚོད་ནི་དེ་ལྟར་ལུའོ་ཏེ་གླིང་ཕྲན་གྱི་འབག་གཟུགས་ཆེན་པོ་དང་སྦྲུལ་ལ་རྩེ་
བའི་མི་ཡི་བར་དུ་ཤོར་སོང་། དེ་ལྟར་ཡོང་བའི་མཐའ་ལ་ཆུང་མས་ཁོར་དྲན་སློང་མཛད་
པ་ནི། མཛོད་ཁང་ནང་ཤ་ཚ་བྲོ་སྤྱི་རྒྱ་དྲུག་དང་འབྲས་ཁུག་མ་གང་ལས་ལྷག་མི་འདུག་
ཅེས་པ་དེའོ། །
“ད་ནི་ཁྱོད་ཀྱིས་ངས་ཅི་ཞིག་བསྒྲུབ་དགོས་ཟེར་བ་ཡིན།” ཁོས་དེ་ལྟར་དྲིས།
“ངས་མི་ཤེས།” ཧྥེ་ཨེར་ནན་ཏས་ལན་དུ “དེ་ནི་སྐྱེས་པ་ཚོའི་དོན་དག་རེད” ཟེར།
‘ཆོག་གི” ཨའོ་ལེ་ལི་ཡ་ནུའོ་གཉིས་པས “ཆར་འབབ་མཚམས་བཞག་རྗེས་
ཐབས་བཀོད་ཡོད་ངེས” ཞེས་སྨྲས་སོང་།
ཁོ་ཤེས་བྱ་ཀུན་བཏུས་ལ་དགའ་བའི་ཆ་ནི་ཁྱིམ་ཚང་གི་བཀོལ་སྤྱོད་ཚད་གཞི་ལས
ཆེ་བར་བརྟེན། དགུང་ཚིགས་སྐབས་སུ་ཤ་རྡོག་འགའ་དང་འབྲས་ཉུང་ངུ་ལས་མེད་
པའི་ཟས་ཡིན་ཡང་ཆོག་པར་བྱས། “ད་ལྟ་ཅི་ཡང་ལས་མི་ཐུབ་པར་འདུག” ཁོས་རྒྱུན་
དུ “ཆར་བ་ནི་ཚེ་གང་བོར་འབབ་ག་ལ་སྲིད” ཅེས་བརྗོད་འོངས། མཛོད་ཁང་ནང་གི་
འབྲས་སོགས་ཇེ་ཉུང་དུ་སོང་བ་དང་བསྟུན་ནས། ཧྥེ་ཨེར་ནན་ཏ་ཡི་འཁང་ཚིག་ཀྱང་
ཉིན་རེ་ལས་ཉིན་རེར་ཇེ་མང་དུ་སོང་། མཚམས་ལན་རེར་ལབ་པའི་སྡུག་ཡུས་དང་
མཐོང་བར་དཀོན་པའི་འཁང་ཚིག་སོགས་ནི་གཞི་ནས་འགོག་ཐབས་བྲལ་བའི་དྲག་
རླབས་ཀྱི་ངོ་བོར་འཕོས། ཉིན་ཞིག་གི་ཞོགས་པར་པི་ཝང་རྒྱུད་དྲུག་མའི་སྒྲ་བརྩེགས་
འདྲའི་སྤྱིར་བཏང་གི་ཚིག་ལས་མགོ་བརྩམས་ཡོང་བ་འདྲ་སྟེ། ཉི་མ་དེར་སྒྲ་གདངས་
རིམ་པར་ཇེ་མཐོར་ཕྱིན་པར། སྒྲའི་ཁྱད་ཆོས་ནི་ཕུན་སུམ་ཇེ་ཚོགས་དང་དབྱངས་འགྲོས་
ནི་ཡུན་གྱིས་དྲག་པོར་གྱུར་པར་མངོན། ཨའོ་ལེ་ལི་ཡ་ནུའོ་གཉིས་པས་ཆེས་ཐོག་མར་
བསྐྱར་ཟློས་ཀྱི་འཁང་ཚིག་དེར་དེ་འདྲའི་མཉམ་འཇོག་མ་བྱས། དེ་ལྟར་ཡོང་ནས་ཕྱི་
ཉིན་གྱི་ནངས་ཇ་འཐུངས་རྗེས་སུ་གཞི་ནས་ཆར་སྒྲ་ལས་ཀྱང་ཆེ་ཞིང་འགྲོས་མྱུར་བའི་
སྐད་སྒྲ་དེ་ཚོར་བར། ཁོ་ནི་ལོག་ལ་ཁད་དུ་བཏང་། ཧྥེ་ཨེར་ནན་ཏ་ཉིད་ཁྱིམ་གྱི་གང་སར་
འགྲོ་བར་བྱེད་དེ། འགྲོ་ཞོར་དུ་མོའི་ཁོག་གི་སྡུག་ཡུས་མཐའ་དག་འདི་ལྟར་འཕོས་བྱུང་།
མོས་རང་ཉིད་ནི་མ་གཞི་རྒྱལ་མོའི་ཚུལ་དུ་སྐྱེད་སྲིང་བྱས་ཀྱང་། མཇུག་འབྲས་ནི་སྨྱོན་
པའི་གླིང་གི་གཡོག་མོར་གྱུར་སོང་། ཁྱོ་གར་ཆ་བཞག་ནའང་གང་སར་འགྲོ་བར་དགའ་
ཞིང་ཞེན་རྟེན་ལ་དད་གུས་བྱེད་པར་མོས་ཐོག འདོད་གཡེམ་ཁོ་ནར་ལོངས་སུ་སྤྱོད་
ཅིང་། ཉིན་གང་བོར་གན་རྐྱལ་དུ་ཉལ་ནས་ཟས་རང་གྲུབ་ལ་སྒུག་མཁན་རང་ཡིན་པ་དང་།
མོར་མཚོན་ན་རྐེད་པ་གཅོག་ལ་ཁད་ཀྱིས་སྒོར་སིལ་བུས་ཁྱིམ་ཆེན་པོ་འདི་འདེགས་
དགོས་ཏེ། དཀོན་མཆོག་གིས་ཉིན་གསར་བ་ཞིག་གི་ཞལ་ཕྱེ་མཚམས་ནས། དགོང་མོར་
མིག་ནང་དུ་ཤེལ་ཆག་ལྷུང་འདྲའི་ཚོར་བ་དང་བཅས་མལ་ཁྲིའི་གཞི་རུ་ཉལ་བའི་བར།
དོན་དག་དེ་འདྲ་མང་པོ་ཞིག་སྒྲུབ་དགོས་ལ། དོན་དག་དེ་འདྲ་མོད་པོ་ཞིག་བཅོས་བསྒྱུར་
དང་བཟོད་བསྲན་བྱ་དགོས། ཡིན་ཡང་མི་སུས་ཀྱང “ཞོགས་པ་བདེ་ལེགས། ཧྥེ་ཨེར་
ནན་ཏ” ཞེས་དང་། ཡང་ན “དགོང་མོའི་གཉིད་ཨེ་བདེ་ཐལ། ཧྥེ་ཨེར་ནན་ཏ” ཞེས
བརྗོད་མ་མྱོང་ཞིང་། ཡང་མི་སུ་ཞིག་གིས་ཀྱང་བརྩི་བཀུར་གྱི་ཉམས་དང་བཅས་མོའི་ངོ་
མདོག་འདི་ལྟར་སྐྱ་བོ་ཡིན་དོན་ཅི་རེད་དང་། ཞོགས་པར་ལངས་རྗེས་མིག་མཐའ་སྨུག་
མདོག་ཅན་དུ་གྱུར་ཡོད་དོན་ཅི་ཡིན་ཞེས་ཀྱང་དྲིས་མྱོང་མེད། རེད་དེ། མོས་ད་ལྟའི་བར་
སྐད་ཆ་འདི་དག་ཁྱིམ་མི་ཚོའི་ངག་ལས་འབུད་པར་རེ་སྒུག་བྱས་ཀྱང་མ་མྱོང་། དེ་དག་
གི་རྩ་བ་ཕུ་འདེད་བགྱིས་ཚེ། ཁོ་ཚོས་ཐོག་མཐའ་བར་གསུམ་དུ་མོ་ནི་གེགས་རྡོ་དང་
ཟངས་པ་ཐང་ལ་ལེན་སྤྱད་ཀྱི་འབྱིད་རས། རྩིག་ངོས་སུ་བྲིས་སྣང་བའི་ཨ་ཙ་ར་བཅས་
ཀྱི་སར་བཞག་འདུག་ལ། དུས་ནམ་ཡང་རྣ་བས་མི་གོ་བའི་ས་རུ་མོའི་བླ་བཙག་གིན་
ཡོད་དེ། མོར་འཕགས་མ་རྫུན་ཅན་དང་ཧྥ་ལི་སའེ་ཡི་མི། བུད་མེད་ངན་པ་ཞེས་འབོད་
བཞིན་མཆི། ལྷག་དོན་ཨ་མཱ་ལན་ཏས་མོར་བདེ་བར་གཟིམས་ཤིག་ཅེས་ལབ་པར་མ་ཟད།
མི་མང་ཚོགས་སར་མོ་ནི་རྒྱུ་མཐིལ་དང་སྡོམ་སྲུང་ཉིན་མོ་ཡི་དབྱེ་བ་མི་ཁོར་བའི་བུད་
མེད་ཡིན་ཞེས་ཀྱང་བརྗོད་མྱོང་། དཀོན་མཆོག་མཁྱེན། འདི་ནི་ཅི་ཞིག་གི་སྐད་ཆ་རེད་
དམ། ཡིན་ཡང་མོས་ཕ་དམ་པ་ཡི་དགོངས་དོན་ལྟར་འདི་དག་ཡོད་ཚད་བཟོད་སྒོམ་བྱས་
སོང་། འོན་ཀྱང་མོས་ནི་ངན་དགུ་ཚང་བའི་ཧོ་སའེ་ཨེར་ཁ་ཏིའེ་ཨའོ་གཉིས་པས་ཁྱིམ་
ཚང་རྒུད་པ་ནི་ནང་ལོགས་ཀྱི་བུད་མེད་ཅིག་མནའ་མར་བསུས་པས་རེད་ཟེར་བ་སོགས་
ངོ་མ་དང་ལེན་བགྱི་མི་ནུས། ཉོན་ཞིག་དང་། བཀའ་འབེབ་རྒྱུར་མོས་པའི་ནང་ལོགས་
ཀྱི་བུད་མེད་ཅེས་ཀྱང་སྨྲས་པར་མངོན། དཀོན་མཆོག་མཁྱེན། རྩུབ་སྤྱོད་ཅན་གྱི་ནང་
ལོགས་ཀྱི་བུད་མེད་དེ། སྲིད་གཞུང་གིས་མངགས་ནས་བཟོ་པ་ཚོ་དམར་གསོད་བྱེད་དུ་
ཡོང་བའི་དམག་མི་དང་ཚང་གཅིག་ནང་གི་གཅན་གཟན“) ཡིན་ཞེས་ཀྱང་བརྗོད་སོང་།
ཁྱོད་ཀྱིས་ཤོད་ཅིག་དང་། ཁོས་བསྟན་པ་ནི་མི་གཞན་མིན་ཏེ་མོ་རང་ཡིན་ནོ། །དངོས་
གནས་མོར་མཚོན་ན་གུང་ཅུའེ་ཨེར་ལྭ་ཡི་སྲས་མོ་སྟེ། སྐྱེས་ས་ནི་ཙུང་ཐུང་གི་ལྕམ་མོས་
ཀྱང་སྨོན་པ་འཆོར་སའི་ཁྱིམ་རྒྱུད་གྲགས་ཅན་ལགས་པར། ལུས་སུ་མཐོ་རིམ་གྱི་ཟུངས་
ཁྲག་རྒྱུ་བའི་མོར་ཆ་བཞག་ན། མིང་རྟགས་བཀོད་པའི་ནང་གླིང་ཕྲན་ཕྱེད་མ་རུ་ཐོན་
པའི་གནའ་བོའི་རུས་མིང་བཅུ་གཅིག་འཇོག་པའི་དབང་ཆ་ལྡན་པ་དང་། ནལ་བུ་ཁ་དར་
བའི་གྲོང་རྡལ་འདི་རུ་ཟས་སྤྱོད་ཆས་ཁ་ཚང་བཅུ་དྲུག་སྤྱོད་པར་ལག་བྱང་དུ་སོང་བའི་མི་
གཅིག་པུ་ཡིན། ཡིན་ནའང་མོའི་ཕོ་མོ་འགབ་མཐུན་ལ་རངས་པའི་ཁྱོ་གས་ཁྲེལ་དགོད་
དང་འཕྱ་སྨོད་བགྱི་བར་བྱེད་ཅིང་། ངག་ལས་གྲི་ཚེབ་དེ་འདྲ་མང་པོ་ཞིག་དང་། ཁུ་དྭངས་
ཁེམ་བུ་དེ་འདྲ་མོད་པོ་ཞིག་བདོག་པ་ནི། ཡེ་ཤུའི་ཆོས་པ་དག་དང་བསྡུར་ན་འབུ་རྐང་བརྒྱ་
ལག་བརྒྱ་ཡིས་སྤྱད་ན་འོས་པར་སྨྲ། འོན་ཏེ་མོ་གཅིག་པུས་ད་གཟོད་མིག་བཙུམས་ཙམ་
ནས་དུས་ནམ་ཡང་གཞོགས་གང་དུ། ཆང་ཕོར་རིགས་གང་སྤྱད་ནས་རྒུན་འབྲུམ་ཆང་
བཀོལ་ནས་རྒུན་འབྲུམ་ཆང་དམར་པོ་ལྕུག་དགོས་ཚུལ་སོགས་ཤེས་པ་ཡིན། ཚུལ་དེ་ལས་
དཀར་པོ་ལྕུག་དགོས་པ་དང་། ཡང་དུས་ནམ་དང་གཞོགས་གང་དུ། ཆང་ཕོར་རིགས་གང་
ཀར་མི་ཞིབ་པའི་ཨ་མཱ་ལན་ཏ་དང་གཏན་ནས་མི་འདྲ། མོ་བདེ་བར་གཟིམས་མཛོད་ཅིག
མོས་ནི་ཉིན་དཀར་རྒུན་འབྲུམ་ཆང་དཀར་པོ་དང་དགོང་མོ་རྒུན་འབྲུམ་ཆང་དམར་པོ་
བཏུང་དགོས་བསམ་གྱིན་འདུག ཡང་མཚོ་མཐའི་ས་ཁུལ་ཧྲིལ་པོར་མོ་གཅིག་པུས་ད་
གཟོད་གསེར་གྱི་སྐྱག་གཞོང་ནང་དུ་ཕྱི་ས་དོར་ཆོག་ཚུལ་ལབ་ཐད་དུ། ཧྲང་ཞའོ་ཨའོ་ལེ་
ལི་ཡ་ནུའོ་པུའུ་ཨེན་ཏིའེ་ཡ་སྟེ། ཁོ་ཡང་བདེ་བར་གཟིམས་མཛོད་ཅིག ཁོས་ནི་རང་ཉིད་
མཉམ་འབྱོར་ཚོགས་པའི་ཚོགས་མི་ཡིན་པའི་གདུག་རྩུབ་སྤྱད་ཅིང་། ཅི་འདོད་ཀྱི་སྒོ་ནས་
མོར་དེ་འདྲའི་ཆེད་དབང་ཞིག་ཇི་ལྟར་ཐོབ་ཚུལ་ཐད་དུ་དོགས་འདྲི་བྱས་པའི་མཚུངས་སུ།
དེ་ལྟ་ན་མོས་དོར་བ་ནི་ཕྱི་ས་མིན་པར་དྲི་ཞིམ་རྩྭ་ཡིན་དགོས་འདུག་ཅེས་ཀྱང་བསྙད་སོང་།
ཁྱོད་ཀྱིས་བསམ་བློ་ཞིག་སྐོར་དང་། འདི་ཡང་ཅི་ཞིག་གི་སྐད་ཆ་རེད། ད་རུང་ལིའེ་ན་ཐ་
ཡོད་དེ། མོ་ནི་མོས་དངོས་སུ་བཙས་པ་ཡིན། ཡིན་ནའང་མོས་མཉམ་འཇོག་མ་བྱས་པའི་
དུས་སུ་ཕྱི་སར་བལྟ་རུ་བུད་སོང་བ་དང་། དེ་ནས་སྒོར་ཕྱིན་ཏེ་སྐྱག་གཞོང་ནི་ངོ་མ་གསེར་
ལས་བྱས་ཐོག ངོས་སུ་ཁྱིམ་རྒྱུད་ཀྱི་རི་མོའང་མངོན་སུམ་དུ་འདུག་ནའང་། ནང་དུ་དོར་
བ་ནི་ཕྱི་ས་རྣལ་མ་སྟེ། ཕྱི་ས་རྣལ་མ་དག་མི་གཞན་ལས་ཀྱང་དྲི་མ་བཙོག་པར་མངོན།
དེའི་རྒྱུ་མཚན་ཡང་འདོར་མཁན་ནི་ནང་ལོགས་ཀྱི་བུད་མེད་ཡིན་པས་སོ་ཞེས་བརྗོད་
སོང་། ཁྱོད་ཀྱིས་འདང་ཞིག་རྒྱོབས་དང་། དེ་ནི་མོས་དངོས་སུ་བཙས་པ་ཡིན། དེར་བརྟེན་
མོས་ནི་ཁྱིམ་གྱི་མི་གཞན་སུ་ལའང་རེ་བ་བཅངས་མ་མྱོང་། ཡིན་ནའང་ཇི་ལྟར་བཤད་ཀྱང་
མོར་ཁྱོ་གའི་ཕྱོགས་ནས་བརྩི་བཀུར་ཐོབ་རྒྱུར་དབང་ཆ་ལྡན་ཏེ། གང་ལྟར་ཁོ་ནི་མོ་དང་
གཉེན་བསྒྲིགས་ཤིང་གུས་ལུགས་ཕུལ་ཟིན་པའི་བཟའ་ཟླ་ཡིན་པར་མ་ཟད། མོའི་བདག་
པོ་དང་ཁྲིམས་མཐུན་གྱི་ཁྱོ་གའང་ཡིན་ཞིང་། ཁོས་རང་དབང་དང་གཟི་མཐོ་ཡི་འདོད་
མོས་སྒོ་ནས་མོ་ཕ་ཁྱིམ་ནས་ཁྲིད་ནས་ཡོང་བ་རེད། མོར་ཆ་བཞག་ན་ཕ་ཁྱིམ་དུ་ཅི་ཡང་
མི་ཆད་ཅིང་། སེམས་ཁྲལ་བགྱི་ས་གང་ཡང་མེད་པས་མེ་ཏོག་བསླས་ཏེ་ཉི་མ་འཕུད་ཆོག་
ཆོག་ཡིན། ལྷག་དོན་མོའི་ཕ་དམ་པས་ཡར་སྔོན་ལ་ཆེད་དུ་མཛུབ་དཀྲིས་ཀྱི་ཐམ་གས་ཡིག་
ཤུབས་ཀྱི་ཁ་མཚམས་སུ་རྒྱས་བཏབ་པའི་འཕྲིན་ཡིག་ཅིག་བསྐུར་ཡོང་བ་དང་། སྲས་མོ་
ཡི་ལག་ཟུང་གིས་གནའ་བོའི་རྣོ་སྦྲེང་དཀྲོལ་བ་ལས་འཇིག་རྟེན་ཁྱིམ་པའི་ལས་ཀ་སྒྲུབ་མི་
དགོས་པའི་སྐོར་ཆེད་དུ་བཀའ་བསྩལ་མྱོང་། མོའི་སྨྱོན་པ་དང་འདྲ་བའི་ཁྱོ་གས་མོ་སྒོར་
ཁྲིད་དུས་བཅོལ་གདམས་དང་བཀའ་གསུང་མཐའ་དག་ཅི་བཞིན་དུ་ཁས་བླངས་རྗེས། ད་
ནི་ཚ་དམྱལ་ལ་སླེབས་འདྲའི་གཞོང་ས་འདིར་ཁྲིད་ཡོང་ཞིང་། དེ་ནས་མོའི་ཡེ་ཤུའི་ལྷ་
བབས་དུས་ཆེན་གྱི་སྡོམ་སྲུང་མཇུག་མ་བསྒྲིལ་པར། རང་འདོད་ལྟར་ཁོའི་གང་སར་འཇོག་
འགྱུར་གྱི་གྱོན་ཆས་བསྡུ་སའི་སྒམ་དང་འཁྱམས་པོའི་ལག་སྦྲེང་རོལ་ཆ་བཟུང་འཕྲལ་
བདུད་མོ་དེ་དང་མཉམ་སྡོད་བྱས་སོང་། གལ་སྲིད་མོའི་འཕོངས་ལ་བལྟས་ཚེ། འོ། རེད་ཡ།
གལ་སྲིད་མོའི་རྒོད་མ་ཆུང་ཆུང་ཞིག་དང་དབྱེར་མ་མཆིས་པའི་འཕོངས་གཅུ་བྱེད་པའི་
ཚུགས་ཀར་བལྟས་དུས། དེ་ནི་ཅི་འདྲ་ཞིག་ཡིན་པ་ཚོད་དཔོག་བྱེད་ཐུབ……… དེ་ནི་རང་
དང་ཡེ་ནས་མི་འདྲ་སྟེ། ཕོ་བྲང་དང་ཕག་ཁང་། ཅོག་ཙེ་སྟེང་དང་མལ་ཁྲིའི་ཐོག་གང་ཡིན་
ཡང་། མོ་ནི་ངེས་པ་དོན་ལྡན་གྱི་སྲས་མོ་དང་། གནམ་བསྐོས་ཀྱི་སྐུ་དྲག་མོ་བཅས་ཡིན།
མོས་དཀོན་མཆོག་ལ་བཀུར་བསྟི་བྱེད་ཅིང་། དཀོན་མཆོག་གི་ཁྲིམས་སྲོལ་བརྩི་བར་མ་
ཟད། དཀོན་མཆོག་གི་ལུང་བསྟན་ཡང་དང་ལེན་བགྱིད་བཞིན་ཡོད། ཁོ་དང་མོ་གཉིས་
མཉམ་པོར་སྡོད་སྐབས་བུད་མེད་དེ་འདྲ་བར་རྒྱ་ཡན་གྱི་འདོད་སྤྱོད་སྣ་ཚོགས་སུ་ཞུགས་མི་
དཔེ། བུད་མེད་དེར་མཚོན་ན་ཡོང་མཁན་མཆིས་སོ་ཅོག་དང་ལེན་བྱས་འགྲོ། ཚུལ་དེ་ནི་
ཧྥ་རན་སེའི་མཛེས་མ་དག་དང་མཚུངས་པར་མ་ཟད། དེ་ལས་ཀྱང་ཇེ་ཐུ་དང་ཇེ་རྫོབ་ཡིན།
བསམ་བློ་སྐོར་ཞོར་ལྟ་བར་མཛོད་དང་། མཛེས་མ་དེ་ཚོས་མ་མཐའ་ཡང་རྣམ་པར་དག་
པའི་ངང་སྒོ་སྔུན་དུ་གློག་དམར་པོ་བཀར་ནས་འདུག སྦྱོར་བ་དམན་པ་འདི་དག་གིས་ཐང་
ན་ལེ་ན་ཐ་ཨེར་ཀ་ཐེ་དང་ཧྥེ་ཨེར་ནན་ཏ“ཏེར“ཁ་ཕི་ཨའོ་གཉིས་ཀྱི་བུ་མོ་གཅིག་པུ་དང་
སྦྲེལ་བར་བྱས་ནས་བརྗོད་པ་བློ་ཡུལ་ལས་འདས་སོ། །ལྷག་པར་མོའི་ཨ་ཕ་ལ་ཆ་བཞག་ན་
དོགས་པ་ཟ་རྒྱུ་གང་ཡང་མེད་དེ། དག་གཙང་གི་སྐྱེས་པ་ཞིག་དང་། རླབས་ཆེ་བའི་ཡེ་ཤུའི་
ཆོས་པ། ཧྲེན་མུའུ་ཆིབས་རྟ་རུ་ཚོགས་ཀྱི་སྐྱ་མི་བཅས་ལགས་ཤིང་། དཀོན་མཆོག་གི་དྲུང་
ནས་འདས་རྗེས་ཤ་ཁྲག་གདོས་བཅས་ཀྱི་ཕུང་བོ་མི་རུལ་བའི་དངོས་གྲུབ་བླངས་ཟིན་པར།
ཤ་ལྤགས་འཇམ་ཚུལ་ནི་བག་གསར་གྱི་གོས་དང་འདྲ་ཞིང་། མིག་ཟུང་ལ་གསོན་ཉམས་
དོད་པའི་ཆ་ནི་རྫུལ་དང་གཉིས་སུ་མེད།
“དེ་ནི་བདེན་པ་མིན།” ཨའོ་ལེ་ལི་ཡ་ནུའོ་གཉིས་པས་མོའི་སྐད་ཆ་བཤད་མཚམས་
བཅད་སོང་སྟེ། ངག་ལས “ཁོ་བསྐྱལ་ནས་ཡོང་དུས་རུལ་དྲི་བྲོ་བཞིན་འདུག” ཟེར།
སེམས་པ་རྣལ་དུ་ཕབ་ནས་ཉིན་གང་རིང་ཉན་རྗེས། གཞི་ནས་ཁོས་ཕ་རོལ་པོའི་
ནོར་འཛོལ་གྱི་ཆ་གཅིག་འཛིན་ཐུབ་པར་གྱུར། ཧྥེ་ཨེར་ནན་ཏས་ཚུལ་དེར་ཁ་ཡ་མ་བྱས་
ནའང་། སྐད་གདངས་ནི་རབ་ཅིག་ཇེ་དམའ་རུ་བུད་སོང་། ཉིན་དེའི་དགོང་ཟས་ཟ་སྐབས།
སྦག་སྦག་གསིག་གསིག་གི་སྡུག་ཡུས་ཀྱི་སྐད་སྒྲས་སྒེའུ་ཁུང་ཕྱི་རོལ་གྱི་ཆར་བའི་སྒྲ་
མནན་པ་བྱུང་། ཨའོ་ལེ་ལི་ཡ་ནུའོ་གཉིས་པས་མགོ་བོ་བསྒུར་ཞིང་ཟོས་པ་ཧ་ཅང་ཉུང་བར་
བརྟེན། སྔ་མོ་ནས་ཉལ་ཁང་ནང་དུ་ཕྱིན་ནོ། །ཕྱི་ཉིན་གྱི་ནངས་ཇ་འཐུང་སྐབས། ཧྥེ་ཨེར་
ནན་ཏུའི་ལུས་ཧྲིལ་པོ་སིག་སིག་ཏུ་འདར་བཞིན་པར། གདོང་ལ་ལེགས་པོར་གཉིད་མ་ཐུབ་
པའི་ཚུགས་ཀ་མངོན་འདུག་པས་ན། ཕལ་ཆེར་རང་ཉིད་ཀྱི་ཁོང་ཁྲོའི་རྡོ་བས་རང་ལུས་
བརྡུངས་ཚར་བ་ལྟར་དུ་སྣང་། དེ་ཡང་ཁྱོ་གས་ཆུ་ནང་བཙོས་པའི་སྙིང་མངར་སྒོ་ང་གཅིག་
ཟོས་ན་ཆོག་མིན་འདྲི་དུས། མོས་ཐད་ཀར་སྒོ་ང་ནི་གཟའ་འཁོར་སྔོན་མའི་ནང་ནས་
ཟོས་ཚར་ཚུལ་སྐོར་གྱི་ལན་བཏབ་མ་སོང་སྟེ། ཚིག་རྩུབ་མོ་སྐོར་ཞིག་གིས་དྲག་བརྫི་བྱས་
ཐོག སྐྱེས་པ་དག་གིས་ཉིན་གང་བོར་རང་གི་ལྟེ་བར་རོལ་མྱོང་བྱ་བ་ཁོ་ན་ལས་མི་རྟོགས་
ཤིང་། ད་རུང་ངོ་ཚ་ཡལ་འདོར་དང་བཅས་གསོལ་ཅོག་ངོས་སུ་ཅོ་ག་ཡི་མཆིན་པ་བདོག་
པའི་རེ་བ་བཅངས་འགྲོ་ཞེས་དགག་རྒྱག་མཛད། ཨའོ་ལེ་ལི་ཡ་ནུའོ་གཉིས་པས་དེ་སྔོན་
དང་འདྲ་བར་བྱིས་པ་རྣམས་ཁྲིད་དེ་ཤེས་བྱ་ཀུན་བཏུས་ཀློག་མགོ་བརྩམས་པར། ཧྥེ་ཨེར་
ནན་ཏས་མེ་མེ་ཡི་ཉལ་ཁང་ལ་བདག་གཉེར་བྱེད་པའི་བརྟུལ་ཞུགས་དང་དུ་བླངས་ཤིང་།
དམིགས་ཡུལ་ནི་ཕ་རོལ་པོར་རང་གི་འཁང་ཚིག་གོ་རུ་འཇུག་ཆེད་ཡིན། རེད་དེ། མི
ཞིག་གི་ངོ་ལྤགས་མཐུག་དྲགས་ཚེ། གཞི་ནས་རྣམ་དག་བྱིས་པ་ཚོར་ཧྲང་ཞའོ་ཨའོ་ལེ་ལི་
ཡ་ནུའོ་པུའུ་ཨེན་ཏིའེ་ཡའི་བརྙན་རིས་ནི་ཤེས་བྱ་ཀུན་བཏུས་ནང་ཉར་འདུག་ཅེས་མགོ་
གཡོག་ཐུབ་པའོ། །དགུང་ཚིགས་གསོལ་རྗེས། བྱིས་པ་རྣམས་དགུང་ཉལ་སྟེག་སྒང་དུ། ཨའོ་
ལེ་ལི་ཡ་ནུའོ་གཉིས་པ་ནི་ཁྱམས་རིང་ནང་ཙོག་བསྡད་ཡོད་དུས། ཧྥེ་ཨེར་ནན་ཏས་ཡང་
དེ་གར་རྗེས་དེད་ཡོང་སྟེ་ཁོ་ལ་ཟུག་སློང་དང་མནར་གཅོད་བཏང་བར་མ་ཟད། ཚར་རྒྱུ་
རྫོགས་རྒྱུ་མེད་པའི་སྒོ་ནས་ཁོ་བསྐོར་ནས་ཝང་ཝང་དུ་བཤད། ནང་དོན་ཐད་ཁྱིམ་དུ་ད་ནི་
བཟའ་བའི་རིགས་ལ་རྡོ་བ་ལས་ལྷག་མི་འདུག་ཀྱང་། རང་གི་ཁྱོ་ག་ཡིན་མདོག་ཁ་བོ་ནི་
གནས་དེ་གར་འགུལ་འཕག་བྲལ་བར་ཙོག་སྡོད་ཅིང་། པོ་སིའི་རྒྱལ་པོའི་སྐབས་ཀྱི་ཨའོ་
སི་མན་གྱི་དཔའ་རྒོད་སུའོ་ཏན་དང་མཚུངས་པར་ཆར་བ་འབབ་ཚུལ་ལ་ལྟ་བར་བྱེད། རྒྱུ་
མཚན་དྲངས་ན་ཁོ་ནི་སྒྱིད་ལུག་ཅིག་དང་། ཟ་མ་བཟའ་རྒྱུ་ལས་མི་ཤེས་པ། ཅང་ལའང་
བཀོལ་ས་མི་འགྲོ་བ་ཞིག་ཡིན་པས། སྲིང་བལ་ལས་ཀྱང་ལྷོད་པོར་འདུག་སྟེ། བུད་མེད་ལ་
བརྟེན་ནས་འཚོ་བའི་ཆར་གོམས་འདུག ད་རུང་རང་གི་ཆུང་མ་ནི་ཀུན་མཁྱེན་ཡུའེ་ནའི་
ཆུང་མ་རེད་སྙམ་ཞིང་། མོས་ཆུ་སྲིན་གྱི་གཏམ་རྒྱུད་བཤད་པར་ཉན་རྗེས་མགུ་གང་འགྲོ་
བསམ་གྱིན་ཡོད།‘’ ཨའོ་ལེ་ལི་ཡ་ནུའོ་གཉིས་པས་རྣམ་འགྱུར་ཅི་ཡང་མི་སྟོན་པར་ཆུ་
ཚོད་གཉིས་ལྷག་ལ་ཉན་སོང་། ཕར་བལྟས་ན་རྣ་བ་འོན་འདུག་པ་དང་ཡང་འདྲ། ཁོས་ཐོག་
མཐའ་བར་གསུམ་དུ་མོའི་ཚིག་མཚམས་མ་བཅད། ཡིན་ནའང་འཛེར་སྐད་ཅན་གྱི་འུར་
སྒྲས་ཁོའི་མགོ་བོ་ན་བར་བཏང་བས། ས་སྲོས་ཀྱི་དུས་སླེབས་པར་གཞི་ནས་བཟོད་བསྲན་
བྱེད་མ་ཐུབ།
“ཁྱོད་ཀྱིས་ཅིག་མ་བཤད་ན་ཨེ་ཆོག་གི” ཁོས་དེ་ལྟར་ཞུ་བ་བགྱིས་འོངས།
ཧྥེ་ཨེར་ནན་ཏས་ལྡོག་སྟེ་སྐད་མགོ་ཇེ་མཐོར་བཏང་བྱུང་། “ངས་ཅི་ཞིག་ལ་བཤད་
མི་ཆོག་པ་ཡིན།” མོས་མཐུད་དེ “སུས་ཉན་མི་འདོད་ན་སུ་སྒོར་སོང་ཞིག” ཟེར། རེབ་
འདིར་ཨའོ་ལེ་ལི་ཡ་ནུའོ་གཉིས་པས་རང་གི་སྲོག་རླུང་གི་མགོ་གནོན་མ་ཐུབ། ཁོ་ནི་དལ་
བ་དལ་བུར་ཡར་ལངས་སོང་ལ། བལྟས་ཚོད་ཀྱིས་གླལ་སྒྱིང་བྱེད་འདོད་པ་དང་མཚུངས།
དེའི་རྗེས་སུ་ཁོས་གོ་རིམ་ལྡན་པའི་སྒོ་ནས་ཁོང་ཁྲོ་ཕྱིར་ཕུད་པར་མངོན། ལག་ཟུང་གིས་
སྟོན་ཁའི་མངར་འབྲས་མེ་ཏོག་དང་ཡོ་རོབ་ཅུའེ། མེ་ཏོག་ཉིའུ་ཀྲི་བཅས་བཙུགས་སྣང་
བའི་རྫ་བུམ་ཡར་བླངས་ཏེ་ཐང་ལ་བརྡབས་བྱུང་། ཧྥེ་ཨེར་ནན་ཏ་ནི་སྐྲག་སྟེ་ཧད་པར་གྱུར།
དོན་དངོས་སུ་མོས་རང་གི་འཁང་ཚིག་ནང་འདྲེས་པའི་འཇིགས་རུང་གི་ནུས་ཤུགས་ནི་
གསལ་བོར་མི་ཤེས། འོན་ཀྱང་དོན་དག་ཚད་འདིར་སླེབས་པས་ཇི་ལྟར་ཁ་གསབ་བགྱི་
བར་འབད་ཀྱང་འཕྱིས་ནས་བདོག ཨའོ་ལེ་ལི་ཡ་ནུའོ་གཉིས་པའི་ཁོང་ཁྲོའི་མེ་ལྕེ་ནི་དུས་
ཡུན་ཐུང་ངུའི་ནང་གཞོམ་མ་ནུས། ཁོས་མཐུད་དེ་ཤེལ་གྱི་ཆ་སྒམ་བཅགས་ཟིན་ལ། དལ་
རྒྱུ་བྲེལ་རྒྱུ་མེད་པར་དེའི་ནང་གི་སྣོད་ཆས་བླངས་ནས་མཐིལ་ཤིང་སྟེང་བརྡབས་ནས་ཧྲུག་
ཧྲུག་ཏུ་བཏང་། ཁོ་ནི་ལྷོད་ལ་འབབ་ཐུབ་ཅིང་ལས་ཀའི་གོ་རིམ་མི་འཆོལ་ཏེ། དེ་ནི་དང་
ཐོག་ཁང་བའི་ནང་ཧྲིལ་པོར་སྒོར་མོ་སྦྱར་དུས་དང་ཧ་ཅང་འདྲ། འདི་ལྟར་ཁོས་ཅེ་ཁེ་ཡི་
ཆུ་ཤེལ་གྱི་སྣོད་ཆས་དང་ལག་བྲིས་རི་མོ་མངོན་པའི་མེ་ཏོག་འཇོག་སྤྱད་ཀྱི་ཤེལ་དམ་ཆེ་
བ། རྒྱ་སེའི་མེ་ཏོག་སྡོང་རྐང་གིས་བྲིས་པའི་གཞོན་ནུ་མའི་རི་མོ། མཐའ་ཤིང་གསེར་ལས་
བྱས་པའི་མེ་ལོང་སོགས་ཏེ། མདོར་ན་མགྲོན་ཁང་ནས་འབྲུ་མཛོད་ཁང་བར་གྱི་བཅག་ས་
འགྲོ་བའི་དངོས་པོ་མཐའ་དག་རྩིག་ངོར་བརྡབས་ཏེ་སིལ་བུར་བཟོས། ཆེས་མཐའ་མར་
ལྷས་དཀྱིལ་ན་ཡོད་པའི་ཐབ་ཚང་ནང་གི་རྫ་མ་ཆེན་པོ་ཁྲོག་སྒྲ་དང་འབྲེལ་ནས་བཅགས་
རྗེས་སྦྱོར་ངན་དེ་མཇུག་སྒྲིལ་པར་བྱས། མཐུད་ནས་ཁོས་ལག་པ་གཙང་མར་བཀྲུས་མ་ཐག
རྒྱབ་ཏུ་སྣུམ་རས་གོན་ཏེ་སྒོར་བུད་སོང་། དེ་བཞིན་དུ་ནམ་གུང་གི་སྔོན་ལ་ཕྱིར་སླེབས་
ཤིང་། ཡོང་དུས་མཁྲེགས་པོར་མངོན་པའི་ཤ་ཚྭ་བྲོ་བརྒྱུས་མ་སྐོར་ཞིག་དང་། འབུ་བཏབ་
ཟིན་པའི་འབྲས་དང་མ་རྨོས་ལོ་ཏོག་སྒྱེ་མོ་འགའ། བསྐམས་པར་གྱུར་པའི་ངང་ལག་མང་
པོ་བཅས་བསྣམས་ནས་འདུག དུས་དེ་ནས་བཟུང་། ཁྱིམ་ཚང་ནང་ཟ་མའི་དཀའ་ངལ་
ལ་འཕྲད་མ་མྱོང་།
ཨ་མཱ་ལན་ཏ་ཝུའུ་ཨེར་སུའོ་ལ་དང་ཨའོ་ལེ་ལི་ཡ་ནུའོ་ཆུང་བ་གཉིས་ཀྱིས་དེའི་རྗེས་
སུ་ཆར་བ་ཆེན་པོ་བབས་པའི་ཉིན་མོ་དེ་དག་ཕྱིར་དྲན་བགྱི་དུས། དེ་ནི་མཛེས་སྡུག་གིས་
ཁྱོགས་པའི་དུས་སྐབས་ཤིག་ཡིན་སྙམ་སོང་། སྤྱིར་བཏང་ཧྥེ་ཨེར་ནན་ཏས་གཟབ་ནན་
ངང་དོ་དམ་བྱེད་བཞིན་ནའང་། ཁོ་ཚོ་རྒྱུན་དུ་ལྷས་རའི་འདམ་དོང་ནང་ཆུ་རྩེད་བྱེད་པ་
དང་། ཡང་ན་ད་བྱིད་བཟུང་སྟེ་ཕོ་བ་གཤགས་པའི་སྦྱོར་བ་རྩོམ། ད་རུང་སང་ཐ་སུའོ་ཧྥེ་
ཡ“ཏེ་ལ“པི་ཏས་མཉམ་མི་འཇོག་པའི་གླགས་དང་བསྟུན་ནས། ཕྱེ་མ་ལེབ་ཀྱི་གཤོག་པའི་
ངོས་ཀྱི་ཕྱེ་རྡུལ་ཁུ་དྭངས་ནང་བཏབ་སྟེ་དུག་འདེབས་པའི་རྩེད་མོ་ཡང་རྩེ་བར་བྱེད། ཝུའུ་
ཨེར་སུའོ་ལ་ནི་ཁོ་ཚོ་ཆེས་དགའ་བའི་རྩེད་ཆས་ཡིན། ཁོ་ཚོས་མོ་ནི་རྙིང་དྲགས་པའི་
རྩེད་ཆས་ཤིག་གི་ཚུལ་དུ་བཞག་ནས་གྲུ་ག་རུ་ཕར་འདྲུད་ཚུར་འདྲུད་བགྱི་ལ། མོའི་ལུས་
སྟེང་དུ་རས་བྱང་ཁྲ་བོ་འགེབས་པ་ལས་གཞན། མོའི་གདོང་ལ་དུད་སྣུམ་དང་སྐག་ཚོས་
སོགས་བསྐུ་བར་འགྱུར། ཐེངས་ཤིག་ལ། ཁོ་ཚོས་ཅུང་མིན་ན་མོའི་མིག་འབྲས་བྲུས་སོང་།
དེ་ནི་ཡལ་ག་གཅོད་བྱེད་ཀྱི་ཁེ་གྲིས་སྦལ་བར་ལག་བཞག་པ་དང་ཀུན་ནས་འདྲ། ལྷག་
པར་མོའི་གཉིད་ལབ་ཀྱིས་བྱིས་པ་ཚོའི་སྤྲོ་བ་ནི་མཁའ་རུ་འདེགས་པར་ནུས། དོན་ངོ་མར་
ཆར་བ་བབས་ནས་ལོ་གསུམ་འགོར་རྗེས་སུ། མོའི་ཀླད་པའི་ནང་འགྱུར་བ་རོབ་ཙམ་བྱུང་།
རྒྱུ་མཚན་ནི་མོར་མཚོན་ན་དུས་དེ་ནས་བཟུང་རིམ་གྱིས་དངོས་ཡོད་ཀྱི་འདུ་ཤེས་ཉམས་
མགོ་བརྩམས་པས། ད་ལྟ་ནི་རྒྱང་ཐག་རིང་བའི་སྔོན་ཆད་ལ་འཁྲུལ་བར་གྱུར། རེབ་ཅིག་
ལ་མོའི་ཨ་ཕའི་རྨོ་མོ་ཕེ་ཏེ་ལུའོ་ནེ་ལ་དབྱི་ཀྭ་ལན་འདས་ཟིན་ཟེར་ཞོར་ཉིན་གསུམ་ལ་
དྲག་ཏུ་ངུ་བར་བྱས། འོན་ཀྱང་བགྲེས་མོ་དེ་དུར་དུ་བཅུག་ནས་དུས་རབས་གཅིག་ལྷག་
འགོར་ནས་ཡོད། མོ་ནི་དེ་ལྟར་ཆོ་མེད་པའི་རྙོག་འཁྲུལ་གྱི་རྣམ་པའི་ཀློང་དུ་བྱིང་། ལན་
རེར་ཨའོ་ལེ་ལི་ཡ་ནུའོ་ཆུང་བ་དེ་ཧྲང་ཞའོ་རེད་ཅེས་བསྙད་འགྲོ་ཞིང་། ཁྲིད་ནས་འཁྱགས་
རྡོག་རིག་ཐུབ་བྱུང་བའི་བུ་ཆུང་བར་ངོས་འཛིན་པར་བྱེད་ལ། ཡང་ལྷ་རིག་སློབ་གླིང་དུ་
སློབ་སྦྱོང་བགྱིད་བཞིན་པའི་ཧོ་སའེ་ཨེར་ཁ་ཏིའེ་ཨའོ་ནི་ཅི་པུའུ་སའེ་པར་འགྲོགས་ནས་
ཕྱིན་པའི་བུ་ཆེ་བར་ངོས་འཛིན་སྐབས་ཀྱང་འདུག མོས་ཐེངས་མ་རེ་རེར་ཁྱིམ་མི་ཚོ་
གླེངས་འགྲོ། དེར་བརྟེན་བྱིས་པ་ཚོས་ནི་མོར་རྟོག་ཡུལ་ཁྲོད་ཀྱི་འཚམས་འདྲིར་བཅར་
ཚུལ་བཀོད་སྒྲིག་བྱེད་ཤེས་སོང་སྟེ། འཚམས་འདྲི་བྱ་ཡུལ་གྱི་མི་དེ་དག་སྔར་ནས་འཇིག་
རྟེན་དཀར་ངོགས་དང་བྲལ་ཟིན་པ་རྐྱང་རྐྱང་ཡིན་པར་མ་ཟད། དུས་རབས་མི་གཅིག་པའི་
མི་ཁོ་ནའོ། །མོ་མལ་ཁྲིའི་སྟེང་ཙོག་ནས་ཡོད་ཅིང་། སྐྲ་ལོའི་གསེབ་ཏུ་རྡུལ་གྱིས་གང་ཟིན
ལ། ངོ་གདོང་ནི་ལག་ཕྱིས་དམར་པོ་ཞིག་གིས་བཀབ་ནས་བདོག་པས། ཉེ་མི་བློ་བཟོ་བྱས་པ་
དག་གིས་སྐོར་བའི་དཀྱིལ་དུ་བདེ་སྐྱིད་ཀྱི་དཔལ་ལ་རོལ་བར་བྱེད། བྱིས་པ་ཚོས་མགྲོན་པོ་
སྤྲོས་བརྗོད་བྱས་པ་གསོན་ཉམས་དོད་ཙ་ན། ཁོ་ཚོས་དངོས་གནས་ངོ་ཤེས་པ་དང་གཉིས་སུ་
མེད། ཝུའུ་ཨེར་སུའོ་ལས་ད་རུང་མེས་པོ་རྣམས་ལ་རང་ཉིད་མ་སྐྱེས་པའི་སྔོན་གྱི་དོན་དག་
ཀྱང་ལབ་གླེང་བྱེད་པ་དང་། ཁོ་ཚོས་ཁྱེར་ཡོང་བའི་འཕྲིན་གསར་གོ་བས་སྤྲོ་དགས་བརྟས་
ཤིང་། དེ་དག་དང་འགྲོགས་ནས་ཁོ་ཚོའི་རྗེས་སུ་འཇིག་རྟེན་དཀར་ངོགས་དང་བྲལ་བའི་
འདས་པོ་ཚོའི་ཆེད་དུ་སེམས་པ་སྡུག་པོར་བཏང་། བྱིས་པ་ཚོས་ཅང་མ་འགོར་བར་ད་རུང་
ཤེས་རྟོགས་རེ་བྱུང་བ་ནི། ཝུའུ་ཨེར་སུའོ་ལས་འདས་པོའི་རྣམ་ཤེས་དང་ལབ་གླེང་བྱེད་
དུས། ནམ་ཡང་སུ་ཞིག་གིས་དམག་འཁྲུག་གི་སྐབས་སུ་མིའི་བོངས་ཚད་ལོངས་ཤིང་རྒྱུ་ཅུ་
གང་ལས་བྱས་པའི་ཡུའེ་སེ་མཆོག་གི་བརྐོས་བརྙན་ཞིག་བསྐུར་ཡོང་ཚུལ་འདྲི་བར་འགྱུར་
ཞིང་། ཆར་བའི་དུས་ཚིགས་ཡལ་རྗེས་ལེན་དུ་ཤོག་ཅེས་ཀྱང་བརྗོད། འདི་ལྟར་ཨའོ་ལེ་ལི་
ཡ་ནུའོ་གཉིས་པས་ཝུའུ་ཨེར་སུའོ་ལ་ཁོ་ནས་ནོར་རྫས་དེ་འཇུག་ས་ཤེས་ཚུལ་དྲན་འོངས།
འོན་ཀྱང་ཁོའི་མྱུལ་ཞིབ་དང་གཡོ་ཐབས་མཐའ་དག་ལམ་འགྲོ་བྱུང་མ་སོང་། རྒྱུ་མཚན་ནི་
མོའི་རྨོངས་མུན་འཁྱིལ་བའི་ཕོ་བྲང་དུ་ད་རུང་གསལ་རིག་གི་འོད་སྐུད་ཅིག་ལྷག་ཅིང་།
དེས་ནོར་རྫས་ཀྱི་བདག་པོ་ཁོ་ནར་གསང་བ་དེ་བཤད་རྒྱུ་བྱས་ཡོད། མོ་ནི་དེ་ལྟར་སྤྱང་གྲུང་
དང་གཟབ་ཞིབ་ཅན་ལགས་པར་བརྟེན། ཨའོ་ལེ་ལི་ཡ་ནུའོ་གཉིས་པས་རང་གི་ཟ་རོགས་
འཐུང་རོགས་ཤིག་བཙལ་ཡོང་ནས་ནོར་རྫས་ཀྱི་བདག་པོ་ཡིན་ཚུལ་བརྫུས་པ་ལ། མོས་བློ་
ཞིབ་མོས་དེད་ཅིང་དོགས་འདྲི་རིམ་པར་བྱས་པས་ཕ་རོལ་པོ་རབ་ཏུ་ཕམ་པར་གྱུར་ཏོ། །
ངེས་པ་གཏན་དུ་ཁེལ་རྗེས། ལྷས་གོང་འོག་གི་ཆུ་ཕྱིར་འདོན་པར་ཁ་གཡར་ཞིང་། མི་སྐོར་
ཨའོ་ལེ་ལི་ཡ་ནུའོ་གཉིས་པས་ཝུའུ་ཨེར་སུའོ་ལས་གསང་བ་དེ་དུར་ཁུང་ནང་འཁྱེར་
ཞིག་གླས་ཡོང་སྟེ་ས་སློག་མགོ་བརྩམས་པ་དང་། རང་ཉིད་ཀྱིས་འཇོར་བཟུང་ཐོག་ལྕགས་
རིགས་སྔོག་ཞིབ་བྱེད་སྤྱད་ཀྱི་འཕྲུལ་ཆས་ཤིག་བསྣམས་ནས་འཚོལ་ཞིབ་བགྱིས། ཟླ་
བ་གསུམ་གྱི་བརྟག་ཞིབ་ཕར་འདས་ཀྱང་གསེར་དང་འདྲ་བའི་དངོས་པོ་ཏིལ་ཙམ་ཡང་
བཙལ་ནས་མ་རྙེད། ཕྱིས་སུ་ཁོ་ཡང་པི་ལར་ཐེར་ནེ་ལ་འཚོལ་བར་ཕྱིན། རེ་བ་ནི་ཤོན
པད་ཀྱིས་སྔོག་ཞིབ་ལས་ཀ་ལས་ཀྱང་གསལ་བོར་མཐོང་ནུས་སྙམ། ཡིན་ནའང་མོས་ཁོ་ལ་
ངེས་པར་ཝུའུ་ཨེར་སུའོ་ལས་ཤོན་པད་བསྒྲིག་དགོས་ཏེ། དེ་མིན་ཧུར་བརྩོན་ཅི་འདྲ་བྱས་
ཀྱང་ངལ་བ་འབྲས་མེད་དུ་ལོག་འགྲོ་ཞེས་འགྲེལ་བཤད་གནང་སོང་། འོན་ཀྱང་མོས་ནོར་
རྫས་ཡོད་པ་བདེན་དཔང་བགྱིས་པའི་མཚུངས་སུ། གྲངས་ཀ་ཅི་ཙམ་འདུག་ཚུལ་ཡང་
གསལ་བོར་རྩིས་ཟིན་པར། ཁྱོན་བསྡོམས་གསེར་སྒོར་སྟོང་བདུན་དང་ཉིས་བརྒྱ་བཅུ་བཞི་
ཡོད་ཟེར་ལ། ཟངས་སྐུད་ཀྱིས་ཁ་བསྡམས་པའི་རས་མཐུག་པོའི་ཁུག་མ་གསུམ་གྱི་ནང་དུ་
བཅུག་སྣང་ཞིང་། སྦས་ཡུལ་ནི་ཝུའུ་ཨེར་སུའོ་ལའི་མལ་ཁྲི་དཀྱིལ་སྙིང་བྱས་པའི་སྨི་བརྒྱ་
དང་ཉེར་གཉིས་ནང་ཚུན་གྱི་སར་སྦས་འདུག་ཚུལ་སྨྲ་བ་དང་། དུས་མཉམ་དུ་མོས་ཡང་
བསྐྱར་དྲན་སྐུལ་བྱས་པ་ནི། ངེས་པར་ཆར་ཆད་གནམ་ཐང་གི་དུས་སུ་བསླེབ་དགོས་པར་
མ་ཟད། བསྟུད་མར་ཟླ་དྲུག་པའི་ཉི་འོད་འདྲ་བ་གསུམ་དྲག་ཏུ་འཚེར་ཏེ་འདམ་བག་ཇི་
སྙེད་ས་རྡུལ་དུ་གྱུར་ཚེ་གཞི་ནས་རྙེད་ཐུབ་གསུངས་འོངས། འདི་འདྲའི་དངོས་མེད་རབ་
རིབ་ཡིན་ལ་ཡང་བྱུང་རིམ་ཕྲ་ཞིབ་ལྡན་པའི་ལུང་བསྟན་གྱིས། ཨའོ་ལེ་ལི་ཡ་ནུའོ་གཉིས་
པའི་སེམས་ནང་ལྷ་པའི་ལྷ་སྒྲུང་དང་འདྲ་བའི་ཆ་དེ་ཤར་བར་གྱུར། དེར་བརྟེན་ཁོས་ནི་
རང་གི་ཧུར་བརྩོན་གྱི་རྒྱུན་དེ་མུ་ནས་མུ་རུ་བསྐྱངས། དེའི་དུས་ནི་ཟླ་བརྒྱད་པ་ཡིན་པར་
ཁ་ཡ་མི་བྱེད་དེ། ལུང་བསྟན་ནང་གི་ཆ་རྐྱེན་ཚང་བར་ད་རུང་མ་མཐའ་ཡིན་ཡང་ལོ་
གསུམ་རིང་བསྒུག་དགོས། ཐོག་མར་ཁོ་མཚར་བ་དང་དཀའ་སྡུག་གི་ཨར་ལ་གཏོད་བྱེད་
ནི། ཝུའུ་ཨེར་སུའོ་ལའི་མལ་ཁྲིའི་མཚམས་ནས་ལྷས་ཞོལ་མའི་རྩིག་པའི་བར་གྱི་རིང་
ཐུང་ལ་ཏག་ཏག་སྨི་བརྒྱ་དང་ཉེར་གཉིས་བདོག་པ་བདེན་དཔང་བྱས་ཚུལ་རང་ཡིན། ཧྥེ་
ཨེར་ནན་ཏས་ཁོས་ཕྱོགས་ཀུན་ཏུ་ཚད་འཇལ་བྱེད་པ་མཐོང་བས། ཁོའི་མཚེ་ཡ་དང་འདྲ་
བར་སྨྱོ་ཧམ་ཅན་དུ་འགྱུར་ངེས་ཐད་སེམས་ཁུར་བྱེད་མགོ་བརྩམས་ཤིང་། ཕྱིས་སུ་ཡང་
ཁོས་ས་སློག་མཁན་ཚོར་ཆུ་འདྲེན་རྐ་དེ་ད་རུང་ཟབ་ཚད་ལ་སྨི་གཅིག་བསློག་དགོས་ཞེས་
བཀའ་འབེབ་ཚུལ་ཐོས་པས་དེ་བས་ཀྱང་སེམས་ཁ་མ་བདེ། ཨའོ་ལེ་ལི་ཡ་ནུའོ་གཉིས་པ་
ནི་ཕྱོགས་ཡོངས་ནས་ཨ་ཕའི་སྤོ་བོ་ཡིས་ཆེས་ཐོག་མའི་རླབས་ཆེ་བའི་གསར་གཏོད་ཀྱི་
ལམ་བུ་འཚོལ་དུས་དང་མཚུངས་པའི་འཚོལ་སྙེག་གི་ངར་སེམས་ཀློང་དུ་བྱིང་། དེ་ལྟར་
ལུས་སྟེང་དུ་ལྷག་པའི་ཤ་ཚིལ་འཕྲོ་མ་དག་ཀྱང་འཛད་པར་བྱས་པ་ལ། རིམ་ཅན་དུ་ཁོའི་
མཚེ་མ་ཡི་ལུས་ཀྱི་སྐྱེ་མཆེད་དང་འདྲ་བར་གྱུར། དེ་ནི་ཕྱི་ཚུལ་གྱི་སྐེམ་པོ་ཁོ་ན་མ་ལགས་
ཏེ། ད་རུང་ཁོའི་སྣང་མེད་སྤྱོད་ལོག་གི་རྣམ་འགྱུར་ཡང་འདུག་པ་རེད། ཁོས་ད་ནི་བྱིས་པ་
ཚོར་ཁ་ཡ་མི་བྱེད་ཅིང་། ཟ་མ་ཟ་བར་ཡང་དུས་ཀྱི་གཏན་ཁེལ་མེད་དེ། ནམ་རྒྱུན་མགོ་
ནས་རྐང་བའི་བར་འདམ་གྱིས་གོས་པ་སོགས་ལའང་མི་འཛེམ་པར་ཐབ་ཚང་ནང་ཡོང་
སྟེ་བྲེལ་མྱུར་ངང་ཟ་མ་ཟ་བ་དང་། སང་ཐ་སུའོ་ཧྥེ་ཡ་ཏེ་ལ“པི་ཏས་དྲིས་པའི་ཚིག་ལན་ལ་
འདོད་མི་འདོད་ཀྱི་ཚིག་འགའ་བཤད་འགྲོ། ཧྥེ་ཨེར་ནན་ཏར་ཆ་བཞག་ན་ཁོས་འདི་འདྲའི་
ཤེད་ཤུགས་བཏོན་འགྲོ་བ་ནི་རྨི་ལམ་དུ་ཡང་འཁོར་མྱོང་མེད། ཁོས་དེ་ལྟར་ཡ་ཡོ་བྲལ་བར་
ལས་ཀ་ལས་པའི་ཚུལ་མཐོང་བས། ཁོའི་ཧོད་རྒྱུག་ནི་ཆེར་བརྩོན་དང་། ཧམ་སེམས་ནི་
རང་བརྗེད། ཨུ་ཚུགས་ནི་བརྟན་བརླིང་དུ་བཞག་པར་བརྟེན། སེམས་ཀྱི་གཏིང་རིམ་དུ་དེ་
སྔོན་སྐད་ཆ་རྩུབ་མོ་ཇི་སྙེད་བཀོལ་ནས་ཁོའི་སྒྱིད་ལུག་གི་ཆར་སྡིགས་མོ་བགྱིས་པའི་ཐད་
འགྱོད་པས་གཟིར་བ་བྱུང་། དེ་ལྟ་ནའང་ཨའོ་ལེ་ལི་ཡ་ནུའོ་གཉིས་པར་སྙིང་རྗེ་ལས་སྐྱེས་
པའི་འགྲིག་མཐུན་དེར་ཁ་ཡ་བྱེད་ཁོམ་མེད། ཁོས་ལྷས་གོང་འོག་གི་ས་ཡོད་དོ་ཅོག་ཕྱིར་
བསློགས་རྗེས། ཡང་ཕྱོགས་ཀུན་སྡོང་བོ་སྐམ་པོ་དང་མེ་ཏོག་ཡལ་བའི་གཞུང་རྟས་ཁེངས་
པའི་འདམ་རྐའི་ནང་བབས་ཐོག མེ་ཏོག་ར་བའི་ས་རྣམས་ཀྱང་ཕྱི་སློག་ནང་སློག་བགྱིས།
ཁོས་ད་རུང་ཁྱིམ་གྱི་ཤར་ཕྱོགས་ཀྱི་སའི་རྨང་མཐུག་སར་དོང་ཟབ་མོ་ཞིག་བརྐོས་འབྲས་སུ།
ཉིན་ཞིག་གི་དགོང་མོར་ཁྱིམ་མི་ཡོད་ཚད་པོ་བགེགས་བར་ཆད་སླེབས་འདྲའི་འཇིགས་
སྣང་ཁྲོད་གཉིད་ལས་སད་ཅིང་། ཚོར་སྣང་དུ་ཁང་བ་ཧྲིལ་པོ་འགུལ་བཞིན་པའི་སྣང་བ་
བྱུང་ལ། དུས་མཚུངས་སུ་སའི་མར་ཞབས་ནས་འཇིགས་རུང་གི་སྒྲ་འུར་འུར་དུ་མཆེད་པ་
ཐོས། དེ་ལྟར་ཁང་བ་གྱན་གསུམ་པོ་ནི་ལོག་ལ་ཁད་དུ་མངོན་ཞིང་། གཏིང་ཟབ་པའི་གས་
ག་ཆེན་པོ་ཞིག་ནི་ཁྱམས་རིང་བརྒྱུད་ནས་ཝུའུ་ཨེར་སུའོ་ལའི་ཉལ་ཁང་བར་གཏུགས་
ནས་བདོག ཨའོ་ལེ་ལི་ཡ་ནུའོ་གཉིས་པར་མཚོན་ན་དོན་འདི་འདྲར་འཕྲད་ཀྱང་འཚོལ་
ཞིབ་ཀྱི་རྒྱུན་མ་ལྷོད། ད་ལྟ་ཆེས་མཐའ་མའི་རེ་བའང་མེད་བརླག་ཏུ་ཕྱིན་པར། ནང་དོན་
ཅུང་ལྡན་པ་ཁེར་མོ་ནི་ཤོན་པད་ཀྱི་ལུང་བསྟན་རེད། ཁོས་མཐུད་ནས་ལྷོད་འགུལ་དུ་ཕྱིན་
པའི་སའི་རྨང་གདན་ཇེ་བརྟན་དུ་བཏང་བ་དང་། ཡང་ཨར་འདམ་གྱི་ལྡེ་གུ་སོགས་སྤྱད་
ནས་གས་ག་ལེགས་པོར་བསུབས་རྗེས། ཡང་ནུབ་ཕྱོགས་སུ་ས་བརྐོ་མགོ་བརྩམས་ཏེ་ཕྱི་
ལོའི་ཟླ་དྲུག་པའི་གཟའ་འཁོར་གཉིས་པའི་བར་ལ་གཏུགས། དེའི་དུས་ཆར་བ་འབབ་
ཚད་ཇེ་ཉུང་དུ་སོང་ཞིང་། སྤྲིན་རིམ་དལ་བུར་ཐོར་བཞིན་ཡོད་པས། ཕར་བལྟས་ན་ཅང་
མི་འགོར་བར་ཆར་སྨུག་ཡལ་ནས་གནམ་ངོ་ཐང་རྩིས་འདུག དངོས་གནས་དེ་འདྲ་ཡིན་
བྱུང་། གཟའ་པ་སངས་ཀྱི་ཕྱི་དྲོའི་ཆུ་ཚོད་གཉིས་པའི་སྟེང་། སོ་ཕག་དམར་པོའི་མདོག་
ཅན་གྱི་ཉི་མ་ཞིག་གིས་འཇིག་རྟེན་གསལ་ལྷང་ངེར་བཏང་འོངས། ཉི་འོད་དེ་ནི་སོ་ཕག་གི་
བྱེ་རྡུལ་དང་མཚུངས་པར་རྩུབ་རེག་ཆེ་ལ། ཡང་ཆུ་དང་དབྱེ་བ་མེད་པར་དྭངས་ཤིང་འཁྱག
མཚམས་དེ་ནས་བཟུང་གནས་འདི་གར་ལོ་བཅུའི་རིང་ཆར་ཐིགས་གཅིག་ཀྱང་མ་བབས།
མ་ཁུང་ཏོ་ནི་གཞི་ནས་ལྟ་སྲོལ་མེད་པར་བཏང་ནས་ཡོད། སྲང་ལམ་བར་གྱི་འདམ་
ཆུའི་ནང་ཁྱིམ་ཆས་རྙིང་བ་དོར་ཟིན་ཅིང་། མདོག་དམར་པོ་ཡིན་པའི་མེ་ཏོག་ལུག་མཉེ་
ཡིས་བཀབ་ནས་བདོག་པའི་རི་དྭགས་ཀྱི་ཀེང་རུས་ནི། ཕྱི་ཡོང་མི་ཡི་རླབས་ཚོགས་ཀྱིས
ཆེས་མཐའ་མར་དོར་བའི་ཤུལ་དངོས་རེད། ཁོ་ཚོ་འཚང་ག་ཤིག་ཤིག་གིས་བུད་ཡོང་
ལ། ཡང་འུར་སྒྲ་ཉིལ་ལེར་ཕྱིར་བུད་སོང་བ་ཡིན། ངང་ལག་ཚ་རླབས་འཕྱུར་བའི་ཚེ་ན
ཚབ་ཚུབ་ངང་བཀབ་པའི་ཁང་བ་མཐའ་དག་ད་ནི་རང་དགར་དོར་ནས་འདུག་པ་དང་།
ངང་ལག་ཀུང་ཟིས་སྒྲིག་ཆས་ཇི་སྙེད་ཕྱིར་ཁྱེར་སོང་། ཆེས་ཐོག་མར་གློག་དྲ་ཡིས་བསྐོར་
བའི་གྲོང་ཁྱེར་ནི་རྫ་ལྷེབ་ཆག་གྲུམ་ཅན་གྱིས་ཁེངས་པར་མངོན། ཤིང་ཁང་དེ་དག་དང་
ཉིན་གུང་ཡོལ་རྗེས་སོས་དལ་ངང་ཤོན་པད་རྩེད་མོ་རྩེ་སའི་བསིལ་འཇམ་གྱི་སྟེགས་བུ་
ཁེབས་མེད་ཀུན་པོ་ད་ལྟ་རླུང་ནག་འཚུབ་མས་ཁུར་ཚར་བས། དེ་ནི་ལོ་མང་པོའི་རྗེས་
སུ་མ་ཁུང་ཏོ་ནི་འཇིག་རྟེན་འདིར་བསུབ་ངེས་པ་ཚོད་འཁྲབ་བྱེད་པ་དང་ཡང་དག་
མཚུངས། རེབ་འདིའི་རླུང་ཚུབ་དྲག་པོ་ཡལ་རྗེས་སུ་ལུས་པའི་མིའི་ཤུལ་དངོས་ལ། ཕ་ཐེ་
ལི་ཞ་པུའུ་ལང་གི་ལག་ཤུབས་གཅིག་པུ་ནི་ཚ་སྐྱེས་མེ་ཏོག་གིས་མནན་ཟིན་པའི་རླངས་
འཁོར་ནང་དུ་ཡོད། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་སྔོན་ཆད་བྱ་གཞག་
གསར་གཏོད་བྱེད་དུས་འགྲོ་མྱོང་བའི་ས་ཡིད་དུ་འོང་བ་དེ། ཕྱིས་སུ་འུར་ཆེ་བའི་ངང་
ལག་འདེབས་སར་གྱུར། ད་ལྟའི་དུས་འདིར་ཕྱོགས་ཀུན་རུལ་བའི་འདམ་གཞོང་དུ་གྱུར་
ཚར་ཞིང་། འདི་དང་བཅས་པ་རྩིས་པའི་ལོ་ཟླ་མང་པོའི་ཕྱིས་སུ། གནས་འདི་ནས་རྒྱང་
རིང་དུ་བལྟས་ཚེ་རྒྱ་མཚོ་ཆེན་པོའི་གྲག་མེད་དུ་ལྦུ་དཀར་མཆོད་ཚུལ་མཐོང་ངེས་ཡིན།
ཆར་བ་ཆད་རྗེས་ཀྱི་གཟའ་ཉི་མ་སྔ་བ་མོ་དེར། ཨའོ་ལེ་ལི་ཡ་ནུའོ་གཉིས་པས་བསྐམས་
ཟིན་པའི་ལྭ་བ་ཞིག་གོན་ནས་སྒོར་བུད་སོང་། ཕ་གཞིས་ཀྱི་ཚུགས་ཀ་ཡོངས་སུ་འཆོལ་
བའི་ལྗོངས་རྣམ་གྱིས་ཁོའི་ལུས་ལ་གྲིས་གཙགས་འདྲའི་སྣང་བ་སྟེར། བགེགས་ཆེན་པོ་
ལས་ཐར་མཁན་དེ་དག་སྟེ། ཡར་སྔོན་ངང་ལག་ཀུང་སིའི་རླུང་ཚུབ་མ་གཡུགས་པའི་
སྔོན་ནས་མ་ཁུང་ཏོ་རུ་འཚོ་སྡོད་བྱེད་མཁན་གྱི་སྡོད་དམངས་རྙིང་བ་ཚང་མ། ད་ལྟ་སྲང་
ལམ་དུ་བུད་དེ་ཆར་རྗེས་ཀྱི་ནམ་མཁའ་དྭངས་མོ་རུ་གཞི་ནས་འཕྲོས་འོང་བའི་ཉི་འོད་
ལ་རོལ་གྱིན་གདའ། ཁོ་ཚོའི་པགས་པའི་ངོས་སུ་ད་རུང་ཤུལ་དུ་ལུས་པའི་ལྗང་མདོག་གི་
ཆུ་དྲེག་འབྱར་ཡོད་ཅིང་། ལུས་སུ་ཆར་ཆུ་ཡིས་བསྐྱུར་བའི་རྩིག་ཟུར་གྱི་ཧམ་དྲི་ད་རུང་
མ་ཡལ་བར་འདུག ཡིན་ནའང་སེམས་གཏིང་དུ་རང་ཉིད་སྐྱེ་སའི་གྲོང་རྡལ་ཕྱིར་ཐོབ་
པའི་ཆར་སྤྲོ་བ་འབུམ་དུ་མཆེད་ཀྱིན་གདའ། ཐུར་ཁེ་པ་ཡི་སྲང་ཆེན་ལའང་དེ་སྔོན་གྱི་
རྣམ་པ་བསྐྱར་མངོན་བྱུང་བར། དེའི་དུས་ཨ་རབ་པ་རྣམས་ཡོང་དུས་དང་ཨ་ན་མ་ན་
རེད། ལྷམ་སྣ་འབིག་གོན་ཞིང་རྣ་ལོང་བཏགས་པའི་ཨ་རབ་པ་ཚོ་འཛམ་གླིང་གི་གྲུ་ག་
སོ་སོར་འགྲོ་ལ་དགའ་ཞིང་། རྩེད་ཆས་ཆུང་བ་སྤྱད་དེ་ནེ་ཙོ་རྡོ་རྗེ་སོགས་ལ་བརྗེས་འགྲོ་
བ་དང་། ཆེས་མཐའ་མར་མ་ཁུང་ཏོ་ནི་གཞིས་སྡོད་བྱ་སར་བདམས་ཏེ། ཁོ་ཚོའི་ལོ་སྟོང་
ལྷག་གི་འཁྱམས་སྐྱོད་ཀྱི་འཚོ་བར་རྫོགས་ཚིག་བཀོད། ཚོང་འདུས་སུ་སྣང་བའི་ཚོང་
རྫས་ནི་ཞིག་ནས་འཐོར་ལ་ཉེ་ཞིང་། ཚོང་ཁང་གི་སྒོ་ཁའི་ཚོང་དངོས་སྟེང་སྔོ་དྲེག་གིས་
བཀང་ནས་ཡོད། ཚོང་སྒྲོམ་དག་གྲོག་མ་དཀར་པོས་ཟོས་ནས་ལེན་རྒྱུ་མེད་པར་བཏང་བ་
དང་། རྩིག་ངོས་ནི་བརླན་གྱིས་ཟིན་པས་རུལ་ནས་འདུག འོན་ཀྱང་རབས་གསུམ་པའི་
ཨ་རབ་པ་ཚོ་སྔར་གྱི་གནས་སུ་བདེ་བར་ཙོག་ཅིང་། ཕ་མེས་ཚོ་དང་ཤིན་ཏུ་ཉེ་བའི་རྣམ་
འགྱུར་དེ་བཟུང་ནས་བདོག ཁོ་ཚོ་ཁ་རོག་གེར་བཤད་རྒྱུ་མང་པོ་མེད་ལ། ལྷོད་འཇགས་
ངང་སྡོད་ཐུབ་པས། དུས་ཚོད་དང་གནོད་འཚེ་ཡིས་ཤུགས་རྐྱེན་ཆེན་པོ་མི་ཐེབས་ཏེ། ཚུལ་
དེ་ནི་གཉིད་མི་ཡོང་བའི་ནད་ཀྱིས་གང་སར་གཙེས་རྗེས་དང་། ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡས་དམག་འཁྲུག་རེབ་སོ་གཉིས་བརྒྱབ་རྗེས་དང་འདྲ་བར་ཤི་གསོན་
ཚོད་མི་ཐིག་པའི་རྣམ་པ་ཅན་ནོ། །ཐོར་ནས་ལྟ་སྲོལ་མེད་པའི་རྒྱལ་བསྐུགས་ཅོག་ཙེ་
ལས་གཞན། སྣུམ་བཙོས་ཟས་རིགས་བཤམ་སའི་སྟེགས་བུ་དང་། འབེན་རྒྱག་ཁང་བ། ད་
རུང་སྙིགས་རོར་གྱུར་པའི་མོ་རྩིས་བྱ་སའི་སྲང་ཆུང་བཅས་ལ་གདོང་གཏད་པར། ཁོ་ཚོའི་
ལུས་སྟེང་ནས་མངོན་པའི་འཚབ་མེད་ལྷོད་གནས་ལ་མི་སུ་ཡིན་ཡང་མཚར་འཛིན་མི་
བྱེད་པ་མེད། ཨའོ་ལེ་ལི་ཡ་ནུའོ་གཉིས་པས་དོགས་འཛེམ་བྲལ་བ་ཡི་རྣམ་འགྱུར་གྱིས་
ཁོ་ཚོས་ཁྱད་དུ་མཚར་བའི་ཐབས་ལམ་གང་འདྲ་གཡར་ནས་དྲག་ཆར་ནང་ཐར་ཚུལ་
དང་། ཡང་ཇི་ལྟར་རྫུ་འཕྲུལ་བསྟན་པ་དང་མཚུངས་པར་ཆུས་མ་བསྣུབས་པ་ཡིན་ནམ་
ཞེས་འདྲི་སྐབས། དུད་ཚང་སོ་སོས་གཡོ་སྒྱུའི་འཛུམ་བག་དང་རྨི་འཕྲུལ་ལྟ་བུའི་མིག་
མདངས་སྤྱད་དེ། མི་རེ་རེས་མ་བགྲོས་རིགས་མཐུན་གྱི་ལན་ཞིག་སྦྱིན་འོངས།
“ཆུར་རྐྱལ་བ་ཡིན།”
ཕེ་ཐེ་ལ་ཁོ་ཐེ་སི་ནི་ཕལ་ཆེར་གནས་འདི་གའི་ཨ་རབ་པའི་སེམས་ཤུགས་ཡོད་
མཁན་གཅིག་པུ་རེད། མོས་དྲག་ཆར་གྱིས་ཟོག་ཁང་དང་རྟ་ཁང་གི་ཆེས་མཐའ་མའི་ཤུལ་
དངོས་དག་ཁུར་བ་མཐོང་ཡང་། ཧུར་བརྩོན་ཆེན་པོས་ཁྱིམ་དེའི་འཁོས་ཀ་སྲུང་ནས་ཡོད།
ཉེ་བའི་ལོ་གཅིག་གི་ནང་། མོས་མི་གཞན་པ་བརྒྱུད་ནས་ཨའོ་ལེ་ལི་ཡ་ནུའོ་གཉིས་པར་
བྲེལ་ཟིང་ཆེ་ཚུལ་གྱི་འཕྲིན་གསར་བསྐུར་ནའང་། ཁོའི་ལན་ཚིག་ནི་རང་ཉིད་དུས་ནམ་
ཞིག་ལ་མོ་ཚང་དུ་ཡོང་ཐུབ་པ་ཁ་ཚོན་གཅོད་མི་ནུས་ཏེ། འོན་ཀྱང་ཐབས་བརྒྱ་ཇུས་སྟོང་
གིས་མོར་གསེར་སྒོར་སྒམ་གང་ཁྱེར་ཡོང་སྟེ་ཉལ་ཁང་གི་ཐང་གཅལ་གང་དུ་གཞུག་རྒྱུ་
ཡིན་ཟེར། དེར་བརྟེན་མོས་རང་གི་ནང་སེམས་ལ་སྐོར་འཚོལ་བགྱིས་ནས། ལས་མི་བཟང་
བ་ལས་རྒྱལ་འགྱུར་གྱི་སྟོབས་ཤུགས་བཙལ་བ་ན། རྙེད་བྱུང་བ་ནི་འདང་ཟབ་མོ་བརྒྱབ་
རྗེས་བྱུང་བའི་ལུང་རིགས་གཉིས་ལྡན་གྱི་ཁོང་ཁྲོ་ཡིན། མོས་སེམས་ནང་ཁྲོ་སྡུག་དེ་བཅུག་
རྗེས། འགྲོགས་བཟང་གིས་ས་གཅོལ་གནམ་གཅོལ་བྱས་པ་དང་། དྲག་ཆར་གྱིས་ཁྱུར་མིད་
བཏང་བའི་ནོར་རྫས་རྣམས་བསྐྱར་དུ་ལེན་རྒྱུའི་གཡར་དམ་ཕུལ། མོའི་དམ་བཅའ་ནི་
རི་རབ་བཞིན་འགུལ་བ་མེད་པས། ཨའོ་ལེ་ལི་ཡ་ནུའོ་གཉིས་པར་ཆེས་མཐའ་མའི་སྐད་
འཕྲོད་རྗེས་ཀྱི་ཟླ་བརྒྱད་ཙམ་འདས་རྗེས་སུ་མོའི་ཁྱིམ་དུ་འབྱོར་དུས། འདྲེན་བྱེད་ཀྱི་ལམ་
དུ་མངོན་པའི་མོ་ནི་ངོ་མདོག་ལྗང་སྐྱ་ཡིན་ཞིང་སྐྲ་ལོ་གང་སར་འཛིངས་ལ། མིག་འབྲས་
ཁོག་ཏུ་ལྷུང་ཐོག ཤ་པགས་ཀྱི་གང་སར་གཡན་པ་བུད་འདུག་པ་ཞིག་ཡིན་ནའང་། ད་
རུང་ཤོག་བྱང་ངོས་སུ་གྲངས་ཀ་བྲིས་ནས་བྱ་དགའི་འཛིན་ཤོག་གི་ཚོང་དོན་གཉེར་བར་སྟ
གོན་བྱེད་ཀྱིན་གདའ། ཨའོ་ལེ་ལི་ཡ་ནུའོ་གཉིས་པ་ཡང་རང་སྡོད་ས་ལས་འགུལ་ཙམ་ཡང་
མ་བྱས། ཁོའི་སྐེམ་ཞིང་གཟབ་ནན་གྱི་ཚུགས་ཀར་ཕེ་ཐེ་ལ“ཁོ་ཐེ་སི་ནི་ཡིད་ཆེས་དཀའ་
བར་བཏང་སྟེ། ཕྱིར་ཡོང་ནས་རང་ཉིད་འཚོལ་མཁན་དེ་ཚེ་གང་རིང་འགྲོགས་ནས་ཡོང་
བའི་འགྲོགས་བཟང་ཡིན་པ་ལས། ཁོའི་མཚེ་མའི་སྤུན་མཆེད་མིན་པ་རང་ངོ་། །
“ཁྱོད་སྨྱོས་པ་ཡིན་ནམ།” ཁོས་ཚིག་རྗེས་སུ་མཐུད་ནས “ཁྱོད་ཀྱིས་རུས་པ་
གཟིགས་བཟོས་དཔང་རྟགས་སུ་སྤྱོད་འདོད་དམ” ཞེས་སྨྲས་བྱུང་།
དེའི་དུས། མོས་ཁྱོད་སོང་ནས་ཉལ་ཁང་ནང་ལྟ་རོགས་ཟེར་བར། ཁོས་དེ་འཕྲལ་དྲེལ་
རྒན་མ་རང་མཐོང་སོང་། དུད་འགྲོ་དེ་ཡང་རང་གི་བདག་པོ་དང་འདྲ་བར་པགས་པས་རུས་
པ་བཏུམས་ནས་བདོག ཡིན་ནའང་དེ་ཡང་མོ་དང་འདྲ་བར་རྣམ་རིག་གསལ་ཞིང་རྣམ་
འགྱུར་བརྟན་མོར་ཡོད། ཕེ་ཐེ་ལ“ཁོ་ཐེ་སིས་རང་གི་ཁྲོ་ཤུགས་སྤྱད་ནས་དུད་འགྲོ་དེ་གསོ་
སྐྱོང་མཛད། ཟོག་ཆས་མེད་ཅིང་མ་རྨོས་ལོ་ཏོག་ཚར་ལ་སྡོང་བརྩད་ཀྱང་སྟོངས་པའི་དུས་
ནང་གཞི་ནས་ཁོ་ཉལ་ཁང་ནང་བཀོད་སྒྲིག་བགྱིས། དེ་གར་མོས་ཕ་རོལ་པོའི་ཟས་སུ་རས་
ཀྱི་ཕྱིང་བ་དང་། པོ་སིའི་ས་གདན། རྒྱུ་སྤུ་མ་རིང་བོ་ལས་བྱས་པའི་མལ་ཁྲིའི་ཁེབས། གོས་
སྤུ་རིས་མའི་སྒེའུ་ཡོལ་བཅས་བྱིན་པར་མ་ཟད། ཆོས་དཔོན་གྱི་རྣམ་པར་སྤྱོད་པའི་མལ་ཁྲི་
ཆེ་བའི་ངོས་སུ་འདུག་པའི་གསེར་སྐུད་ཀྱི་གཙག་དྲུབ་དང་། གྲགས་སྙན་ཆེ་བའི་སྟོང་སྐུད་
རྣལ་མ་འདྲེས་གྱུར་གྱི་བླ་བྲེ་བཅས་ཀྱང་བྱིན་ནོ། །
ཝུའུ་ཨེར་སུའོ་ལས་ནུས་ཤུགས་རབ་ཅིག་བཀོལ་བས། གཞི་ནས་ཆར་བ་འབབ་
མཚམས་བཞག་རྗེས་འཆི་ངེས་ཀྱི་དམ་བཅའ་དེ་དོན་སྨིན་བྱས་བྱུང་། ཆར་ཡོད་ཉིན་མོར་
མོའི་བློ་རིག་བརྡིབས་པར། ཟླ་བརྒྱད་པ་ཤར་མཚམས་ནས་རིམ་གྱིས་རྣམ་རིག་ཇེ་གསལ་
དུ་ཕྱིན། བར་དེ་ནས་བཟུང་བསྐམས་དྲགས་པའི་ཚ་རླུང་གཡུག་མགོ་བརྩམས་པ་ལ། རྒྱ་
སེའི་མེ་ཏོག་ནི་རྙིད་པར་གྱུར་ཅིང་འདམ་ཁུལ་ནི་སྐམ་ཐག་ཆོད་དུས། མ་ཁུང་ཏོ་རུ་ས་
རྡུལ་རླུང་འགྲོགས་སྒོས་འགྲེ་ལོག་སྟེག་པ་བཞིན་ཡོང་ཙ་ན། བཙའ་ཡིས་ཟོས་པའི་ཁང་
ཀླད་ཀྱི་ཏི་ཚའི་ཤུན་ལྤགས་དང་ལོ་བརྒྱར་བུད་པའི་པ་དན་ཁམ་སྡོང་ནི་དུས་གཏན་དུ་སྐྱ་
ལོག་གེར་བཏང་། ཝུའུ་ཨེར་སུའོ་ལས་རང་ཉིད་ལོ་གསུམ་རིང་བྱིས་པ་ཚོས་རྩེད་ཆས་སུ་
བགྱིས་ཚུལ་དྲན་པས་སེམས་སྡུག་ནས་དྲག་ཏུ་ངུས། མོས་བཞིན་ངོས་སུ་བསྐུས་པའི་ནག་
ནོག་གི་ཆ་ཀུན་གཙང་མར་བཀྲུས་ལ། ལུས་སྟེང་དུ་བཏགས་པའི་རས་ཁྲ་བོ་ལས་གཞན།
ད་བྱིད་དང་སྦལ་ཆེན་གྱི་བེམ་རོ་སྐམ་པོ་དག ད་རུང་ཕྲེང་བ་དང་ཨ་རབ་པ་ཡིས་སྤྱད་
པའི་གནའ་བོའི་སྐེ་རྒྱན་སོགས་དོར་རྗེས། དེ་སྔོན་ཨ་མཱ་ལན་ཏ་འདས་མཚམས་ནས། ཐོག་
དང་པོར་མི་ཡིས་སྐྱོར་མ་དགོས་པར་རང་གི་མལ་ཁྲི་དང་ཞལ་གྱེས་ཏེ་བསྐྱར་དུ་ཁྱིམ་གྱི་
འཚོ་བའི་ནང་ཞུགས་པར་གྱུར། མོའི་འཐབ་ན་མི་རྒྱལ་བ་མེད་པའི་སེམས་ཤུགས་ནི་མོར་
ཆ་བཞག་ན་སྨག་རིམ་ཁྲོད་ཀྱི་སྣེ་ཁྲིད་མཁན་དུ་མངོན། རེབ་ཐེངས་རེ་རེར་མི་གཞན་
ཚོས་མོ་འགྲོ་དུས་གྱལ་གྱོལ་ཆེ་ཞིང་། སེམས་ཆུང་མ་བྱས་པར་ལྷའི་ཕོ་ཉ་དང་འདྲ་བར་
མགོ་ཐོག་ཏུ་བཀྱགས་པའི་ལག་ཟུང་ལ་ཕོག་རྡེབ་བྱུང་དུས་སུ། ཀུན་པོས་མོའི་ལུས་པོ་ཐང་
རྒྱུ་མེད་པའི་ཆར་སེམས་ཁྲལ་བགྱི་བ་ལས། དོན་དངོས་སུ་མོའི་མིག་ཞར་འདུག་ཚུལ་ནི་
ཡིད་ཀྱི་དགུ་ལའང་འཆར་གྱིན་མི་འདུག མོར་མིག་ཟུང་མི་དགོས་པར་ཤེས་རྟོགས་བྱུང་
ཡོད་པ་ནི། སྔོན་ཆད་ཐོག་དང་པོར་ཁྱིམ་གཞིས་རྒྱ་སྐྱེད་སྐབས་སེམས་ཞིབ་མོས་གསོ་སྐྱོང་
བྱས་པའི་སྐྱེད་མོས་ཚལ་ནི། དྲག་ཆར་དང་ཨའོ་ལེ་ལི་ཡ་ནུའོ་གཉིས་པས་གང་འདོད་ལྟར་
བསློགས་པ་ལས་མེད་བརླགས་སུ་བཏང་ཚར་བ་དང་། དེས་མི་ཚད་པར་ཤེས་རྟོགས་བྱུང་
ཚུལ་ལ། ད་རུང་རྩིག་རྟིང་ནས་སའི་རྨང་གདན་གྱི་ཕྱོགས་ཀུན་གས་ཟིན་པ་དང་། ཁྱིམ་
ཆས་ཡོད་དོ་ཅོག་གི་མདོག་ཡལ་ཐོག་འཐོར་ལ་ཉེ་ཞིང་། ཁང་བའི་སྒོ་མོ་དག་ཀྱང་འཁོར་
མིག་ལས་ལྷུང་སྣང་བ་སོགས་ཡིན། དེ་ལྟར་ཁྱིམ་ནང་ཧྲིལ་པོར་མོ་མ་རྒས་པའི་དུས་སྐབས་
ནང་དྲན་ཡང་མ་མྱོང་བའི་ལས་དབང་གནམ་རྒན་མར་བཅོལ་དགོས་ཀྱི་སྐྱོ་སྡུག་གི་ཁ་
དབུགས་ཤིག་གིས་བཏུམས་ནས་བདོག མོས་མྱོང་ཞིབ་བགྱིད་ཞོར་སྟོང་ལྷང་ལྷང་གི་ཉལ་
ཁང་རེ་རེར་ཕྱིན་པར། གྲོག་མ་དཀར་པོས་མགོ་བོ་བསྒུར་ཏེ་ཤིང་བར་མེད་དུ་ཟ་བ་དང་།
གནོད་འབུ་ཡིས་གོས་སྒྲོམ་ནང་སག་སག་ཏུ་ཅི་ཞིག་ལྡོད་པའི་སྒྲ་བཅས་གོ་བྱུང་བར་མ་
ཟད། དྲག་ཆར་འབབ་སྐབས་སུ་ཚད་མེད་འཕེལ་བའི་གྲོག་མ་དམར་པོ་བོངས་ཆེ་བ་ཚོས་
སའི་རྨང་གདན་སློག་པའི་གཏོར་བརླག་རང་བཞིན་གྱི་སྒྲ་སོགས་ཀྱང་ཐོས་པར་གྱུར།
ཉིན་ཞིག མོས་དམ་པའི་སྐུ་བརྙན་བཅུག་ཡོད་པའི་སྒམ་དེའི་སྒོ་ཕྱེ་བ་ལ། ནང་ནས་བསེ་
སྦྲང་དག་ལྡིང་ཡོང་སྟེ་ལམ་སང་མོའི་ལུས་སུ་འགོས་བྱུང་བར། མོས་ནི་སང་ཐ་སུའོ་ཧྥེ་
ཡ“ཏེ་ལ“པི་ཏར་རོགས་བྱེད་པར་བསྐུལ་བས་གཞི་ནས་ཐར་བར་གྱུར། སྒམ་ནང་གི་གྱོན་
ཆས་དག་སྔ་མོ་ནས་ས་དང་རྡུལ་དུ་བཏང་ནས་འདུག “ཉི་མ་འདི་འཕུད་ཐབས་མེད་
སོང་།” མོས་མུ་མཐུད་དེ “འདི་ལྟར་མར་ཕྱིན་ན། ང་ཚོ་ཡང་འབུ་ཡིས་ཟ་བར་ལ་ཐང་མི་
འདུག” ཅེས་སྨྲས་སོ། །མཚམས་དེ་ནས་བཟུང་མོ་ནི་སྐར་ཆ་གང་ལའང་སྡོད་ཐབས་མ་
ཡོང་། མོ་ནམ་མ་ལངས་པའི་དུས་ནས་མལ་ཁྲི་ལས་འབབ་སྲིད་ཅིང་། སུ་ལ་ཁོམ་པ་ཡོད་
ན་དེ་རོགས་སུ་བོས་འགྲོ་བ་དང་། དེ་ནི་བྱིས་པ་ཞིག་ཡིན་ཡང་གཅིག་འདྲ་རེད། མཐུད་
ནས་མོས་མང་པོ་ལྷག་མེད་ཅིང་གོན་ས་འགྲོ་བའི་གྱོན་ཆས་དག་བླངས་ཡོང་སྟེ་ཉི་མར་
ལྡེ་ཐོག འབུ་གསོད་གཤེར་ཁུ་སྟོར་ནས་བསེ་སྦྲང་བདའ་བར་མ་ཟད། སྒོ་དང་སྒེའུ་ཁུང་
ཁ་ཡི་གྲོག་མ་དཀར་པོའི་བརྒྱུད་ལམ་བྲད་ཅིང་། ད་རུང་རྡོ་ཐལ་སྟོར་ནས་གྲོག་མ་མང་པོ་
ཚང་ནང་དུ་རྨེག་མེད་བཟོས། ཆེས་མཐའ་མར། མོ་ནི་ཁྱིམ་ལས་བསྐྱར་གསོ་ཡི་སྤྲོ་དགའི་
སྐུལ་འདེད་འོག བརྗེད་ངས་རྐུན་པོས་ཁྱེར་ཟིན་པའི་ཁང་བ་དག་གི་སྒོ་སྔུན་དུ་སླེབས།
མོས་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡས་ཀླད་པ་ཡང་ཡང་འགུལ་ནས་གསེར་
འགྱུར་རྩི་གསར་གཏོད་བྱེད་པའི་ཁང་བའི་ནང་གད་དར་བརྒྱབ། དེའི་ནང་གི་སོ་ཕག་ཆག་
པོ་དང་སྡོམ་དྲ་སོགས་བླངས་པའི་མཚུངས་སུ། ཡང་དམག་མི་ཚོས་ཡར་སློག་མ་གཡུག་
བགྱིས་ཏེ་ལྟ་སྲོལ་མེད་པར་བཏང་བའི་གསེར་དངུལ་ཆས་ཀྱི་ལག་ཤེས་བཟོ་ཁང་ནང་ལ་
བདག་བྱས་ནས་ལེགས་པོར་བསྒྲིགས། ཆེས་མཇུག་ཏུ་མོས་མེར་ཅི་ཡ་ཏེ་སིའི་ཁང་བའི་ལྡེ་
མིག་བླངས་ཡོང་སྟེ་ནང་གི་ཚུགས་ཀར་བལྟ་རྩིས་མཛད། ཧོ་སའེ་ཨེར་ཁ་ཏིའེ་ཨའོ་གཉིས་
པས་སྔོན་ཆད་ཁོ་ངོ་མ་འཇིག་རྟེན་དང་བྲལ་བ་གཏན་དུ་ཁེལ་བ་མ་གཏོགས། མི་སུ་ཡི་ཅ་
ཟིང་བཟོ་བ་ཡང་དང་ལེན་མི་བྱེད་ཅེས་ལབ་མྱོང་བས་ན། སང་ཐ་སུའོ་ཧྥེ་ཡ་ཏེ་ལཔི་ཏས་
ཁོའི་འདོད་བཞེད་ལ་བརྩི་བཀུར་དང་བཅས་ཁ་གཡོར་ས་མང་པོ་སྤྱད་ནས་ཝུའུ་ཨེར་སུའོ་
ལའི་མགོ་གཡོགས་མྱོང་། ཡིན་ནའང་ད་ནི་མོའི་ཐག་གཅོད་ལ་སྒུལ་རྒྱུ་མ་བྱུང་། འདོད་
དོན་གཙོ་བོ་ནི་དེ་འདྲ་མཐོང་མི་ཐུབ་པའི་གྲུ་ག་སོ་སོ་འབུའི་རིགས་ལ་བསྐྱུར་མི་དཔེ་ཟེར་
བ་དེ་ཡིན། དེར་བརྟེན་མོས་བཀག་འགོག་མཐའ་དག་གཏོར་མགོ་བརྩམས། ཉིན་གསུམ་
གྱི་ནང་བར་མ་ཆད་པར་བརྩོན་ལེན་བྱས་མཐར་གཞི་ནས་མི་ཞིག་ལ་སྒོ་ཕྱེ་རུ་བཅུག་
སོང་། མོས་ནི་གང་མྱུར་སྒོར་འཐམ་པ་མིན་ཚེ་དྲི་ངན་གྱིས་ཐང་ལ་བསྒྱེལ་ཡོད་ཀྱང་སྲིད།
འོན་ཏེ་སྐར་ཆ་གཉིས་ཀྱི་མཚམས་སུ་མོས་དེའི་ནང་སློབ་མ་བུ་མོ་ཚོས་སྤྱད་མྱོང་བའི་སྐྱག་
གཞོང་དོན་གཉིས་པོ་བཞག་ཡོད་པ་སེམས་ནང་འཁོར་བ་དང་། ད་རུང་ཆར་འབབ་པའི་
ཉི་མ་སླེབས་ནས་ཅང་མ་འགོར་བའི་མཚན་མོ་ཞིག་ལ། དམག་མི་རུ་ཁག་ཅིག་གིས་ཧོ་
སའེ་ཨེར་ཁ་ཏིའེ་ཨའོ་གཉིས་པ་འཛིན་རྒྱུ་ཟེར་ནས་ཡོང་སྟེ། ཁྱིམ་གློང་བརྒྱབ་ཀྱང་ཁོ་མ་
རྙེད་པའི་དོན་རྣམས་ཀྱང་དེའི་མུར་ཡིད་ལ་ཤར།
“དཀོན་མཆོག་ལགས།” མོས་དེ་ལྟར་འུར་བརྒྱབ་བྱུང་། ཕལ་ཆེར་ཡོད་ཚད་པོ་མོའི
མིག་འོག་ནས་ཐར་མེད་པ་དང་མཚུངས་པས། ངག་ལས “འདི་འདྲའི་ནུས་ཤུགས་མང་པོ་
བཏོན་ནས་ཁྱོད་ཀྱི་གོམས་གཤིས་སྐྱེད་སྲིང་བྱས་ཀྱང་། མཇུག་འབྲས་སུ་ཁྱོད་འཚོ་ཚུལ་ནི་
ཕག་པ་དང་གཅིག་འདྲ་བྱུང” ཟེར།
ཧོ་སའེ་ཨེར་ཁ་ཏིའེ་ཨའོ་གཉིས་པས་སྔར་བཞིན་ལུག་ལྤགས་ཤོག་བུའི་དེབ་ཀློག་
གིན་འདུག ཁོའི་འཛིངས་ནས་འཇིལ་ལིར་ཆགས་པའི་ཁ་སྤུ་ཡི་གསེབ་ནས་རབ་རིབ་
ངང་ལྗང་མདོག་གི་སྔོ་དྲེག་སྐྱེས་པའི་སོ་དང་ཅི་བྱེད་གཏོལ་མེད་ཀྱི་མདངས་མངོན་པའི
མིག་ཟུང་གཉིས་མཐོང་ཡོང་། སྐད་ཆ་ལབ་མཁན་ནི་ཨ་ཕའི་རྨོ་མོ་ཡིན་ཚུལ་ཐོས་པར།
ཁོ་གཞི་ནས་ཁ་ཕྱིར་འཁོར་ཏེ་སྒོ་ཁར་བལྟས་བྱུང་བ་དང་། འཛུམ་བག་ཕྱུང་ཅི་ཐུབ་སྒོས་
བསམ་བཞིན་མིན་པར་ཝུའུ་ཨེར་སུའོ་ལས་སྔོན་ཆད་བཤད་མྱོང་བའི་ཚིག་གཅིག་བསྐྱར་
དུ་བཟླས།
“ཁྱེད་ཀྱིས་ད་རུང་རེ་བཞག་བྱེད་རྒྱུ་ཅི་ཞིག་ཡོད།” ཁོས་ལྡབ་ལྡིབ་ངང “དུས་ཚོད་
སོང་བ་ཧ་ཅང་མགྱོགས” ཞེས་བརྗོད་འོངས།
“སྐད་ཆ་འཆུགས་མི་འདུག” ཝུའུ་ཨེར་སུའོ་ལས་ཀྱང “ཡིན་ནའང་དེ་འདྲ་
མགྱོགས་པ་ཞིག་ཀྱང་མ་རེད” ཅེས་སྨྲས་སོང་།
ཚིག་དེ་ངག་སྒོ་ལས་ཤོར་མ་ཐག མོས་ད་ལྟ་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་
ཏིའེ་ཡས་བཙོན་ཁང་ནང་རང་ཉིད་ལ་ལབ་མྱོང་བའི་སྐད་ཆ་དེ་བསྐྱར་ཟློས་བྱེད་བཞིན་པ་
རྟོགས་པས། ཡང་བསྐྱར་འཇིགས་སྐྲག་ཁྲོད་དུས་ཚོད་དེ་མོས་ད་སོ་མ་ཁས་བླངས་པ་ནང་
བཞིན་ཕར་འདས་མེད་དེ། སྔར་གནས་སུ་ཡང་དང་འོར་གྱིས་སྐོར་བ་རྒྱག་གིན་འདུག་
སྙམ་བྱུང་། འོན་ཀྱང་དུས་འདི་འདྲར་ཁེལ་ཡང་མོས་ལས་དབང་ལ་གཏན་ནས་མགོ་བོ་མ་
བསྒུར། མོས་བྱིས་པ་ཚོར་སྡིགས་མོ་བགྱི་བ་ནང་བཞིན་ཧོ་སའེ་ཨེར་ཁ་ཏིའེ་ཨའོ་གཉིས་
པར་ཡང་བསླབ་སྟོན་རབ་ཅིག་བྱས་རྗེས། ཁོས་ངེས་པར་ཁ་སྤུ་བཞར་བ་དང་ཁྲུས་རྒྱག་པ་
སོགས་ཀྱི་མུ་རྒྱུན་བསྐྱངས་ཐོག མོར་རོགས་རམ་བྱས་ནས་ཁྱིམ་ཚང་སླར་གསོ་བྱ་དགོས་
ཞེས་ཀྱང་བརྗོད་པར་མངོན། རང་ཉིད་ལ་བདེ་ལྷོད་ཚད་མེད་སྦྱིན་སའི་ཁང་བ་དང་འབྲལ་
དགོས་ཚུལ་ཐོས་མ་ཐག ཧོ་སའེ་ཨེར་ཁ་ཏིའེ་ཨའོ་གཉིས་པར་གློ་བུར་འཇིགས་དངངས་
སྐྱེས། ཁོས་སྐད་ཆེན་པོ་ཕྱུང་སྟེ་མི་སུས་ཀྱང་རང་གི་གོམ་པ་ཕྱེད་ཀའང་མདུན་ལ་སྣུར་མི་
ནུས་ཞེས་བསྒྲགས། རྒྱུ་མཚན་བཤད་ན་ཁོས་འཁོར་སྒམ་ཉིས་བརྒྱའི་ནང་འདས་པོ་རྣམས་
འདྲུད་པའི་མེ་འཁོར་ནི། ཉིན་རེའི་ས་སྲོས་ཀྱི་སྐབས་ནང་མ་ཁུང་ཏོ་ནས་ལམ་ལ་ཆས་ཏེ་
རྒྱ་མཚོའི་ཕྱོགས་སུ་སྐྱོད་པའི་ཚུལ་མཐོང་མི་འདོད་པས་རེད། “མེ་འཁོར་ས་ཚིགས་ཀྱི་མི་
མཐའ་དག་དེའི་ནང་ཡོད་པ་ཡིན།” ཁོས་འུར་རྒྱག་ཞོར “མི་སྟོང་གསུམ་དང་བཞི་བརྒྱ་
བརྒྱད་རྐྱང་འདུག” ཟེར། ཝུའུ་ཨེར་སུའོ་ལས་དེའི་དུས་གཞི་ནས་ཁོ་ནི་རང་གི་མིག་སྔུན་
ལས་ཀྱང་ཟབ་པའི་མུན་ནག་གི་འཇིག་རྟེན་ཞིག་ཏུ་འཚོ་བཞིན་པ་ལ། ཁོའི་ཨ་ཕའི་སྤོ་བོ་
ཡི་འཇིག་རྟེན་དང་འདྲ་བར་སྲ་མཁྲེགས་ཡིན་ཞིང་། གཏོར་མི་ཐུབ་པའི་ཁེར་རྐྱང་ལགས་
པས་འགྲོགས་མཁན་མེད་ཚུལ་རྟོགས། མོ་ནི་ཁོ་ཁང་བའི་ནང་འདུག་པའི་ཆར་ཡིད་འཐད་
བྱུང་། འོན་ཀྱང་ཁོ་འཐད་པའི་རྨང་གཞིའི་ཐོག་ཁང་བའི་སྒོར་ཟྭ་མི་རྒྱག་རྒྱུ་བྱས་ཤིང་། ད་
རུང་ཉི་མ་རེ་རེར་གད་དར་བྱ་རྒྱུ་ལས་གཞན། སྐྱག་གཞོང་གཞན་དག་ཡོད་ཚད་གཞོགས་
སུ་དོར་ནས་གཅིག་ཁོ་ན་ནང་ལ་འཇོག་རྒྱུ་གཏན་ཁེལ་བགྱིས། དེ་ལྟར་ཧོ་སའེ་ཨེར་ཁ་
ཏིའེ་ཨའོ་གཉིས་པ་ནི་སྔོན་ཆད་ལི་སྡོང་གི་འོག་ཏུ་ལོ་མང་པོར་བཀག་ཉར་བགྱིས་པའི་ཨ་
ཕའི་སྤོ་བོ་དང་མཚུངས་པར་དྭངས་གཙང་ངོ་སོ་ཅན་དུ་གྱུར། ཆེས་མགོ་མའི་དུས་ནང་།
ཧྥེ་ཨེར་ནན་ཏས་མོའི་བྲེལ་ཚུབ་ནི་བགྲེས་ནས་སྨྱོ་ལ་ཁད་བྱས་འདུག་སྙམ་པས། གང་
ནུས་སྒོས་ཁོང་ཁྲོའི་མེ་ལྕེའི་མགོ་གནོན་ཅི་ཐུབ་མཛད། ཏག་ཏག་སྐབས་དེར་མོ་ལ་ཧོ་
སའེ་ཨེར་ཁ་ཏིའེ་ཨའོ་ཡིས་རོ་མ་ནས་བསྐུར་ཡོང་བའི་འཕྲིན་ཡིག་འབྱོར། དེའི་ནང་
ཁོ་ནི་དུས་གཏན་གྱི་མནའ་ཚིག་ཕུལ་བའི་སྔོན་དུ་མ་ཁུང་ཏོ་རུ་ཡོང་འདོད་ཅེས་བྲིས་
འདུག འཕྲིན་གསར་འདིས་མོ་ནི་སྤྲོ་སེམས་གནོན་མི་ཐུབ་མཁན་ཞིག་ཏུ་བཏང་། མོས་
ཉིན་རེར་མེ་ཏོག་ནང་ཆུ་ལན་བཞིར་སྟོར་ངེས་ཏེ། འདོད་དོན་ཉག་གཅིག་ནི་ཁྱིམ་འདིས་
བུ་ལ་བག་ཆགས་བཟང་པོ་ཞིག་འཇོག་རྒྱུ་རང་ཡིན། ཡང་རིགས་དེ་འདྲ་ཡི་རྒྱུ་རྐྱེན་གྱིས།
མོས་སྔར་ལས་མང་བའི་སྒོ་ནས་གཟུགས་མི་མངོན་པའི་སྨན་པར་ཡི་གེ་བསྐུར་བ་དང་།
ཁྱམས་རིང་ནང་ཡོ་རོབ་ཅུའེ་དང་མེ་ཏོག་ཉིའུ་ཀྲི། སྟོན་ཁའི་མངར་འབྲས་མེ་ཏོག་བཅས་
ཀྱིས་བརྒྱན་པའི་རྫ་བུམ་མོད་པོ་བཤམས། ཝུའུ་ཨེར་སུའོ་ལར་མཚོན་ན་དུས་ཡུན་རིང་བོ་
འགོར་རྗེས་སུ་གཞི་ནས་སྔོན་ཆད་ཀྱི་མེ་ཏོག་དེ་དག་ཨའོ་ལེ་ལི་ཡ་ནུའོ་གཉིས་པའི་ཁོང་
ཁྲོའི་མེ་ལྕེ་ཡིས་བརླགས་པ་ཤེས། ཅང་མ་འགོར་བར་མོས་དངུལ་གྱི་གསོལ་ཆས་དེ་རྣམས་
ཡོངས་སུ་བཙོངས་ནས། རྫ་དཀར་གྱི་སྡེར་མ་དང་དཀར་ཡོལ། རྒྱུ་ཚ་ལ་ལས་བཟོས་པའི་ཀ་
ཏོ་ར་ཆུང་བ་དང་ཐོམ་བུ། ད་རུང་དངུལ་འདྲེས་ཀྱི་གྲི་དང་ཚེབ་སོགས་ཉོས་པར་བརྟེན། དེ་
སྔོན་རྒྱ་གར་ནུབ་མའི་ཀུང་སི་ཡི་དཀར་ཆས་དང་ཕོ་ཞི་སྨི་ཡའི་ཤེལ་གྱི་སྣོད་ཆས་བཤམས་
ཡོད་པའི་ཆ་སྒམ་ནི་དུས་དེ་ནས་བཟུང་དམན་ས་རུ་རབ་ཅིག་བཏང་ངོ་། །ཝུའུ་ཨེར་སུའོ་
ལ་ནི་དེས་ད་རུང་མགུ་གང་མ་ནུས། “སྒོ་དང་སྒེའུ་ཁུང་མཐའ་དག་ཕྱེས་ཤིག” མོས་སྐད་
ཆེན་པོས “ཤ་དང་ཉ་ཤ་བཅས་ལས་ན་འགྲིག གཟུགས་ཆེས་མཐོ་བའི་རུས་སྦལ་ཉོ་
རོགས། ཕྱི་ཡོང་མི་ཚོར་གྲུ་གའི་ནང་རྩྭ་གདན་གདིང་ཞིང་། རྒྱ་སེའི་མེ་ཏོག་ནང་དུ་གཅིན
པ་གཏོང་དུ་ཆུགས། གསོལ་ཅོག་འགྲམ་དུ་ཡོང་ནས་རེབ་དུ་ལ་ཟ་འདོད་ན་ཟ་རུ་ཆུགས།
ཁོ་ཚོར་རང་འདོད་ལྟར་ཨིག་ཀ་རྒྱག་ཏུ་བཅུག་ཐོག ལྷམ་ཡང་རང་འདོད་ལྟར་གོན་ནས་
གང་སར་བཅག་བཅག་བྱེད་རུང་། མདོར་ན་ཇི་ལྟར་བགྱི་འདོད་ན་དེ་ལྟར་བགྱི་རུ་ཆུགས་
ཤིག འདི་འདྲའི་སྦྱོར་བ་སྤེལ་ན་གཞི་ནས་རྒུད་མུན་ཕྱོགས་སུ་སྐྲོད་པར་ནུས” ཞེས་ལབ་
སོང་། ཡིན་ནའང་ཕུགས་བསམ་དེ་མངོན་འགྱུར་བྱེད་མ་ནུས། མོ་ནི་རྒས་པ་ཆེས་དྲགས་
ཤིང་འཚོ་བ་ཆེས་རིང་སྟེ། ད་ནི་ཀ་རའི་སྲོག་ཆགས་ཆུང་བ་ལས་པའི་དུས་རབས་ཀྱི་ཁྱད་
མཚར་དེ་ཕྱིར་མངོན་བྱེད་པའི་ནུས་ཤུགས་ཀུན་ནས་སྟོངས། དེར་མ་ཟད་ཕྱི་རབས་པའི་
ནང་མི་གཅིག་གིས་ཀྱང་མོའི་བབ་བརླིང་དང་གསོན་ཤུགས་རྒྱུན་འཛིན་བྱས་མི་འདུག
དེ་ལྟར་ཁྱིམ་འདི་ནི་ཧྥེ་ཨེར་ནན་ཏས་མངགས་བཀོད་ལྟར་སྔར་བཞིན་སྒོ་དམ་པོར་བརྒྱབ་
ནས་ཡོད།
ཨའོ་ལེ་ལི་ཡ་ནུའོ་གཉིས་པས་ཡང་ལྭ་བ་འཇོག་སའི་སྒམ་ནི་ཕེ་ཐེ་ལ.ཁོ་ཐེ་སི་ཚང་
དུ་བསྣུར། ཁོས་སྐབས་འདིར་ཧུར་ཐག་སྒོས་ཁྱིམ་མི་དག་ལྟོགས་ཤི་མི་ཐེབས་པ་བཟོ་བཞིན་
འདུག ཁོས་དྲེལ་རྒན་མ་དང་བྱ་དགའི་འཛིན་ཤོག་བཙོངས་པའི་སྒོར་མོས་ཕེ་ཐེ་ལ་ཁོ་
ཐེ་སི་དང་ཁོ་གཉིས་ཀར་སྒོ་ཟོག་གཞན་པ་ཉོས་ཤིང་། འདི་ཡིས་རྨང་གཞི་བཞག་སྟེ་བྱ
དགའི་འཛིན་ཤོག་གི་ཚོང་ལས་གཉེར་རྩིས་བྱས། ཨའོ་ལེ་ལི་ཡ་ནུའོ་གཉིས་པ་རྒྱ་སྲང་
དང་དུད་ཚང་གཞན་ནང་ཕྱིན་ནས་བྱ་དགའི་འཛིན་ཤོག་བཙོངས། དངོས་པོ་དེ་རྣམས་
ནི་ཁོས་ཚོན་པིར་སྤྱད་ནས་བྲིས་པ་ཡིན་པས། མི་ཚོ་སྔར་ལས་འགུགས་ཐུབ་པ་དང་སྔར་
ལས་གནས་ལུགས་ཅན་དུ་གཏང་རྩིས་ལགས། འོན་ཀྱང་ཁོས་ཚོར་མ་བྱུང་བ་ནི་མི་ལ་
ཤས་ཀྱིས་ཉོ་བར་བྱེད་པའི་རྒྱུ་མཚན་ནི་སྔར་གྱི་ལས་ལ་བཀའ་དྲིན་ཞུས་འདུག་ཅིང་། མི་
མང་པོར་ཆ་བཞག་ན་སྙིང་རྗེ་སྐྱེས་པས་རེད། ཡིན་ཡང་ཆེས་བརྩེ་ཞེན་གྱི་སེམས་མངའ་
བའི་ཉོ་མཁན་ཚོས་ཀྱང་། ཧྲེན་ཐའེ་ཧྥུ་སྒོར་ཉི་ཤུ་བཀོལ་ནས་ཕག་གཅིག་ཉོ་བ་དང་། ཡང་
ཧྲེན་ཐའེ་ཧྥུ་སྒོར་སོ་གཉིས་སྤྱད་དེ་བ་ལང་ཁ་ཆུང་ཞིག་ཉོ་བའི་གོ་སྐབས་ཤོར་དུ་འཇུག་
མི་སྲིད། དེ་ཡང་གཟའ་མིག་དམར་གྱི་མཚན་མོ་སླེབས་ཐེངས་རེར། སོ་སོས་རེ་བ་ཆེན་
པོ་བཟུང་ནས་ཕེ་ཐེ་ལ.ཁོ་ཐེ་སི་ཚང་གི་ལྷས་རའི་ནང་འཚངས་ནས་འོངས་ལ། དུས་ཐོག་
དེར་བདམས་པའི་བྱིས་པ་དེས་ཁུག་མའི་ནང་ནས་བྱ་དགའ་ཐོབ་འགྱུར་གྱི་ཨང་གྲངས་
འདོན་པའི་ཆར་སྒུག་པར་བྱེད། ཅང་མ་འགོར་བར་གནས་འདི་ནི་གཟའ་འཁོར་རེའི་ནང་
གི་ཚོང་ཁྲོམ་དུ་གྱུར། གཟའ་མིག་དམར་གྱི་ས་སྲོས་དུས་སུ་ལྷས་རའི་ནང་སྣུམ་བཙོས་ཟས་
རིགས་ཀྱི་སྟེགས་བུ་དང་སིལ་ཁུའི་སྟེགས་བུ་སོགས་བསྟར་འགྲོ། བྱ་དགའ་ཐོབ་མཁན་
མང་པོས་གལ་སྲིད་གཞན་གྱིས་གླུ་དབྱངས་དཀྲོལ་བ་དང་ཆང་ཁྱེར་ཡོང་ན་དེའི་མུར་སྒོ་
ཟོག་བཤའ་བར་ངེས། བར་དེར་ཨའོ་ལེ་ལི་ཡ་ནུའོ་གཉིས་པས་ཀྱང་རང་གིས་སྔོན་ཆད་
ལག་སྦྲེང་རོལ་ཆ་དཀྲོལ་བའི་ཚུལ་དེ་དྲན་པར་བྱེད་ཅིང་། དེ་འབྲེལ་དུ་སྟབས་བདེར་སྣང་
བའི་རྔམ་ཟའི་འགྲན་སྡུར་གྱི་ནང་དུ་ཞུགས་པར་འགྱུར། གསོལ་སྟོན་དེ་དག་ནི་སྔོན་ཆད་
དང་བསྡུར་ན་ལད་མོ་ཙམ་ཡིན་ནའང་། འདིས་ཨའོ་ལེ་ལི་ཡ་ནུའོ་གཉིས་པར་ཆ་བཞག་
ན་རང་གི་དེའི་དུས་ཀྱི་སྟོབས་ཤུགས་ནི་ཡེ་ནས་མེད་ལ། སྔོན་ཆད་ཀྱི་ཁུན་པི་ཨན་པ་བྲོ
ལ་ནང་བྱན་ཆུད་པའི་གཟི་ཉམས་ནི་ཤུལ་ཙམ་ཡང་མི་འདུག ཁོ་ནི་དངོས་གནས་མི་
གཞན་ཞིག་ཏུ་གྱུར་ཟིན། སྐབས་དེར “གླང་ཆེན་མོ” ལ་འཕྲད་དེ་འགྲན་སྡུར་བྱེད་སྤྱད་
ཀྱི་སྤྱི་རྒྱ་བརྒྱ་དང་ཉི་ཤུ་ཅན་གྱི་ལུས་པོའི་ལྗིད་ཚད་ནི་མར་ལྟུང་ནས་སྤྱི་རྒྱ་དོན་བརྒྱད་
ལས་མི་འདུག་པ་དང་། སྐབས་དེར་སྒོར་ཞིང་སྤྲོ་དགས་ཁེངས་པའི་རུས་སྦལ་གདོང་ནི་ད་
ལྟ་ཚངས་པའི་ངོ་རུ་གྱུར་ནས་བདོག་པར། ནམ་ཡང་ཐང་ཆད་པ་དང་ཅི་བྱེད་མི་ཤེས་པའི་
མཐའ་རུ་ལྷུང་བར་མངོན། དེ་ལྟ་ནའང་ཕེ་ཐེ་ལ“ཁོ་ཐེ་སིའི་ཕྱོགས་ནས་བརྗོད་ཚེ། ཁོ་ནི་ད་
ལྟའི་དུས་འདྲ་བ་ཞིག་མོར་བཟང་མ་མྱོང་། མོས་ཡང་ན་ཁོས་ནི་རང་གི་སེམས་དབུས་སུ་
བརྩེ་ཞེན་གྱི་རླབས་རྒྱུན་འཕྱུར་དུ་བཅུག་པའམ། དེ་མིན་དབུལ་ཕོངས་ལས་སྡུག་གི་ཁུར་
པོ་མཉམ་ཁུར་ནི་བརྩེ་དུངས་ཀྱི་ངོ་བོར་བསྒྱུར་ཐུབ་པའི་རྐྱེན་ཡིན་ཡང་སྲིད་དོ། །སྐྱ་ཐལ་
ཐལ་གྱི་མལ་ཁྲི་ཆེན་པོ་དེ་ད་ནི་གང་འདོད་ལྟར་དགའ་མགུར་སྤྱོད་སའི་གནས་དེ་མ་ཡིན་
པར། སྒེར་གྱི་གསང་བ་ཡི་སྡུག་གཡོལ་སྟེག་སར་གྱུར་ནས་འདུག གནམ་གཅལ་ངོས་
ཀྱི་གཟུགས་འཆར་མེ་ལོང་ཡང་བཙོངས་ཏེ་དགའ་རྟགས་སྟེར་སྤྱད་ཀྱི་སྒོ་ཟོག་ཏུ་བརྗེས་
ཤིང་། མི་སེམས་ཀྱི་དྲན་པ་འགུགས་སྤྱད་དར་གོས་དང་གོས་སྤུ་རིས་མ་ཡང་དྲེལ་རྒན་
མས་ཟོས་ནས་ཚར་ཟིན་པར། ཁོ་ཚོ་ནི་འདོད་པ་ཅི་ཡང་མེད་པའི་རྒས་འཁོགས་བཟའ་
ཟླ་ཟུང་དང་འདྲ་སྟེ། ནམ་གུང་དཀྱིལ་དུ་སླེབས་ཀྱང་གཉིད་རྒྱུ་མི་ཡོང་བར་བརྟེན། སྔོན་
ཆད་རང་དགར་ཆུད་ཟོས་སུ་བཏང་བའི་དུས་ཚོད་ནི་རྩིས་རྒྱག་པ་དང་སྒོར་སིལ་བཤམས་
རྩེད་བགྱི་བའི་ཐད་དུ་བཀོལ་དགོས་སོང་། ལན་རེར་ཁོ་ཚོ་ནི་ལས་ཀ་དེར་བྲེལ་ནས་བྱ་
ཕོ་མགོ་མ་གྲག་པའི་བར་ལུས་འགྲོ། སྒོར་སིལ་རྡོག་པོ་རེ་རེ་ཚུར་བསྣུར་ཡོང་ལ་ཡང་ཕར་
འདེད་པར་བྱེད། མཐུད་ནས་ཀྱང་འདི་གར་ཇེ་ཉུང་དང་གཞན་སར་ཁ་སྣོན་རྒྱག་ངེས་ཏེ།
འདི་དག་ནི་ཧྥེ་ཨེར་ནན་ཏའི་སེམས་པ་དགའ་བྱེད་དུ་བཀོལ་དགོས་ལ། འདི་ཚོས་ཨ་མཱ་
ལན་ཏ་ཝུའུ་ཨེར་སུའོ་ལར་ལྷམ་ཉོ་དགོས། ད་རུང་འདི་དག་ནི་སང་ཐ་སུའོ་ཧྥེ་ཡ“ཏེ་ལ་པི་
ཏར་སྟེར་དགོས་ཏེ། མོར་མཚོན་ན་དུས་ཟིང་གི་སྐབས་ནས་བཟུང་གྱོན་ཆས་གསར་བ་
ཞིག་གོན་མྱོང་མེད། འདི་དག་ནི་ཝུའུ་ཨེར་སུའོ་ལའི་རོ་སྒམ་ལ་གྲ་སྒྲིག་བྱེད་དུས་བཀོལ་
དགོས་པ་དང་། གན་ཚོ་ཟླ་གསུམ་ནང་རྒྱ་མ་གང་རེར་ཧྲེན་ཐའེ་ཧྥུ་སྒོར་གཅིག་རེ་འཕར་
ངེས་ཀྱི་ཚིག་ཇ་ཉོ་སྤྱད་དུ་བཀོལ་དགོས། འདི་དག་གིས་མངར་བའི་བྲོ་བ་ཇེ་ཉུང་ཇེ་ཉུང་
ཡིན་པའི་ཀ་ར་དཀར་པོ་ཉོ་དགོས་ཤིང་། འདི་དག་ནི་དྲག་ཆར་ཡལ་རྗེས་ད་རུང་ཡོངས་
སུ་བསྐམས་མེད་པའི་འབུད་ཤིང་ཉོ་དུས་སྤྱོད་དགོས་པ་ཡིན། གན་ཚོས་བྱ་དགའི་འཛིན
ཤོག་འབྲི་སྤྱད་ཀྱི་ཤོག་བུ་དང་སྣག་ཚོན་ཉོ་དགོས་པ་དང་། འཕྲོ་མས་ཟླ་བཞི་པའི་ནང་བ་
ལང་ཁ་ཆུང་དེས་བཟོས་པའི་གྱོང་གུད་ཀྱི་ཁ་གསབ་དགོས། དེ་ནི་བྱ་དགའི་འཛིན་ཤོག་
བཙོངས་ཚར་བའི་སྐབས་སུ་གློ་བུར་ཤ་བཀྲ་དམར་པོའི་ནད་ཕོག་པ་སྟེ། ཆེས་མཐའ་མར་
ལས་བཟང་བས་ཀོ་བ་གཅིག་བསྐྱུར་སོང་། སྒེར་སེམས་བྲལ་བའི་སྦྱིན་གཏོང་ཉམ་ཆུང་
འདི་དག་གི་ཁྲོད་དུ། ཁོ་ཚོས་ཆེས་མང་བའི་རྡོག་པོ་དེ་ཧྥེ་ཨེར་ནན་ཏར་བསྐྱུར་ཟིན། འདི་
ནི་བསམ་བཟང་དང་གནོང་འགྱོད་ལས་བྱུང་བ་མ་ཡིན་པར། ཡིན་ངོ་མ་ནི་རང་ཉིད་དང་
བསྡུར་དུས་ཁོ་ཚོས་མོའི་བདེ་ལྷོད་ཀྱི་འཚོ་བ་ཞིག་རོལ་ཐུབ་ཡོད་མེད་ལ་དང་དོད་བྱེད་
པས་རེད། ཁོ་གཉིས་ལས་སུས་ཀྱང་གསལ་ཚོར་མ་བྱུང་བ་ནི། ཁོ་ཚོས་དོན་ངོ་མར་ཧྥེ་ཨེར་
ནན་ཏ་ནི་མེད་མི་རུང་བའི་བུ་མོ་རུ་བསམ་ནས་འདུག ལྷག་དོན་ཐེངས་ཤིག་ལ་རང་
འདོད་སྒོས་བསྟུད་མར་ཉིན་གསུམ་རིང་མ་རྨོས་ལོ་ཏོག་གི་སྐྱོ་མ་འཐུངས་ཟིན་ཏེ། དེ་ལྟར་
བགྱི་དོན་ནི་མོར་ཧོ་ལན་གྱི་ཅོག་ཁེབས་ཤིག་ཉོ་འདོད་པ་རང་ངོ་། །ཁོ་ཚོས་འདི་ལྟར་སྲོག་
ལ་མ་འཛེམས་པར་ལས་ཀ་ལས་ཤིང་ཧུར་བརྩོན་དང་བཅས་སྒོར་མོ་གྲོན་ཆུང་བྱས་པ་དང་།
ད་རུང་བགྲང་ལས་འདས་པའི་ཐབས་ལམ་མོད་པོ་སྤྱད་ཀྱང་། མགོན་དང་སྐྱབས་སུ་རློམ་
མྱོང་བའི་ལྷའི་ཕོ་ཉ་ནི་ཐང་ཆད་པའི་ཉམས་ཀྱིས་གཉིད་འདུག་པས། ཁོ་གཉིས་ཀྱིས་ཇི་
ལྟར་ལྕགས་རིགས་ཀྱིས་བཟོས་པའི་སྒོར་དག་ཕར་སྣུར་ཚུར་སྣུར་བགྱིས་ཀྱང་ཁ་སོས་པ་
ཙམ་ལས་ཅི་ཡང་མ་ལྷག ཡོང་སྒོ་ལས་འགྲོ་སྒོ་ཆེ་བའི་རྐྱེན་གྱིས་མཚན་གང་བོར་གཉིད་
རྒྱུ་མི་ཡོང་བའི་དུས་ནང་། ཁོ་ཚོས་ཚོད་ཚོད་ལ་འཇིག་རྟེན་འདིར་ཅི་བྱུང་བ་ཡིན་ནམ་
ཞེས་འདྲི་མགོ་བརྩམས། དེར་སྒོ་ཟོག་རྣམས་ཀྱིས་ཅི་ཞིག་ལ་སྔོན་ཆད་ལྟར་སྨྱོས་པ་ནང་
བཞིན་སྐྱེ་རྒྱུན་མི་སྐྱོང་བ་ཡིན་ནམ་ཞེས་དང་། ཅིའི་ཕྱིར་སྒོར་མོ་དག་ནི་ལག་མཐིལ་དུ་
ཆགས་པར་བར་མེད་ངང་བཞུར་འགྲོ་བ་ཡིན་ནམ་ཞེས་པ། ཅི་ཞིག་ལ་སྔོན་ཆད་མི་རྣམས་
ཀྱིས་ཁུན་པི་ཨན་པ་བྲོ་ཡི་ཆེད་དུ་སྒོར་མོ་མང་པོ་འཛད་སྤྱོད་བྱེད་སྲིད་ཀྱང་། ད་ལྟ་བྱ་མོ་
དྲུག་ཐོབ་འགྱུར་གྱི་བྱ་དགའི་འཛིན་ཤོག་གི་རིན་གོང་ཧྲེན་ཐའེ་ཧྥུ་སྒོར་བཅུ་གཉིས་ཡིན་
ཟེར་ན་འཕྲོག་བཅོམ་རེད་ཟེར་དོན་ག་རེ་ཡིན་ནམ། ཨའོ་ལེ་ལི་ཡ་ནུའོ་གཉིས་པའི་ངག་
ལས་མི་སྨྲ་རུང་། སེམས་དབུས་སུ་འདི་ནི་འཇིག་རྟེན་གྱི་གནད་དོན་མིན་པར་ཡིད་ཆེས་
པ་སྟེ། ཡིན་ངོ་མ་ནི་ཕེ་ཐེ་ལ.ཁོ་ཐེ་སིའི་ཁྱད་དུ་མཚར་བའི་ཡིད་ཀྱི་གསང་མཛོད་ག་གེ་
མོའི་གྲུ་ཟུར་ལ་དྲག་ཆར་འབབ་པའི་དུས་ནང་སྐྱོན་བྱུང་བར་བརྟེན། སྒོ་ཟོག་གིས་སྐྱེ་རྒྱུན་
མང་པོ་མི་སྐྱོང་བ་དང་། ནོར་རྫས་ཕྱོགས་ཀུན་བཞུར་ནས་ལག་ནང་མ་ཚོགས་པ་ཡིན་
ངེས་སྙམ། ཁོས་ནི་དེ་ལྟའི་གབ་ཚིག་བསྣམས་ནས་མོའི་ནང་སེམས་ལ་ཡང་དང་བསྐྱར་
དུ་དཔྱད་ཞིབ་བགྱིས་ཏེ་ཁེ་ཕན་རེ་བཙལ་བསམས་ཀྱང་། རྙེད་བྱུང་བ་ནི་བརྩེ་དུངས་ཡིན་
སོང་། ཁོས་མ་གཞིར་མོ་ནི་རང་ལ་དགའ་རུ་འཇུག་བསམ་ནའང་། མཇུག་འབྲས་སུ་རང་
ཉིད་ཞེ་དྲག་ཏུ་མོར་དགའ་བར་གྱུར། ཡང་ཕེ་ཐེ་ལ“ཁོ་ཐེ་སིར་ཆ་བཞག་ཀྱང་ཁོ་མཐོང་
ནས་ཇི་ལྟར་བརྩེ་སྦྱིན་བྱས་ན་དེ་ལྟར་ཁོར་དགའ་བཞིན་ཡོད། དེར་བརྟེན་ཁོ་གཉིས་
ཀས་རྒ་བའི་མུན་པ་འཐིབ་ཡོང་དུས་ཡང་བསྐྱར་ལང་ཚོའི་དུས་སྐབས་ཀྱི་རྨོངས་དད་དེ།
དབུལ་ཕོངས་ནི་བརྩེ་དུངས་ཀྱི་བྲན་གཡོག་ཡིན་པའི་ཆར་ཡིད་ཆེས་བརྙེས། སྔ་དོན་རྗེས་
དྲན་བྱེད་དུས། ཁོ་གཉིས་ལས་སུ་ཡིན་ཡང་ཆོ་མེད་པའི་དགའ་བའི་སྟོན་མོ་དང་རྟག་པ་མ་
ཡིན་པའི་རྒྱུ་ནོར་ལོངས་སྤྱོད། ཚད་བཀག་ཅི་ཡང་བྲལ་བའི་སྒེར་གྱི་བརྩེ་བ་བཅས་ནི་བར་
གེགས་སུ་བརྩི་དགོས་བྱུང་བ་དང་། མཉམ་གཅིག་ཏུ་དུས་ཚོད་མོད་པོ་ཞིག་ཆུད་འཛའ་བ་
རུ་བཏང་འབྲས་སུ། གཞི་ནས་ཁེར་རྐྱང་གི་ལྷ་ཡུལ་ལ་རོལ་ཚུལ་རྙེད་པ་མ་ཡིན་ནམ། ཁོ་
གཉིས་ནི་འདི་ལྟར་བུ་དང་བུ་མོ་མེད་པར་ལོ་མང་པོར་གཅིག་ལ་གཅིག་བརྟེན་བྱས་རྗེས་
གཞི་ནས་སྨྱོས་པ་ཇི་བཞིན་ཕན་ཚུན་དགའ་བར་གྱུར། ཁྱད་དུ་མཚར་བའི་ཉམས་དང་
བཅས་ཅོག་ཙེ་ཐོག་ནས་མལ་ཁྲིའི་སྟེང་དུ་ནུར་བ་གང་ཡིན་ཡང་བརྩེ་བ་མཚོ་ལྟར་ཟབ་
པས་སྤྲོ་དགའ་འབུམ་གྱི་རྩེ་མོར་བསྙེགས། དེ་ལྟར་ལོ་ན་བགྲེས་ཤིང་ལུས་པོ་རྒུད་མཐར་ལྷུང་
ཡང་། རི་བོང་ཇི་བཞིན་རྩེ་རེས་དང་ཧ་པཱ་ནང་བཞིན་རོལ་རྩེད་ཀྱིས་དུས་འདའ་བར་བྱེད།
བྱ་དགའི་འཛིན་ཤོག་གི་ཚོང་དོན་ནི་དར་ཞིང་རྒྱས་པར་འགྱུར་མ་ཐུབ། མགོ་རྩོམ་
པའི་དུས་ནང་། ཨའོ་ལེ་ལི་ཡ་ནུའོ་གཉིས་པས་གཟའ་འཁོར་རེའི་ནང་ནས་ཉིན་གསུམ་
བེད་སྤྱད་དེ་རང་ཉིད་སྔོན་ཆད་ཀྱི་ཟོག་རའི་གཞུང་སྒྲུབ་ཁང་དུ་བཅུག་རྗེས། བྱ་དགའི་
འཛིན་ཤོག་རེ་རེ་བཞིན་འབྲི་བཟོ་གནང་། ཐེངས་རེ་རེའི་བྱ་དགའ་ལེན་སྤྱད་ཀྱི་སྒོ་ཟོག
རྨང་གཞིར་བྱས་ནས། ཉམས་འགྱུར་ལྡན་པའི་ངང་དུ་བ་མོ་དམར་པོ་དང་། ལྗང་མདོག་གི་
ཕག་ཕྲུག མདོག་སྔོན་པོ་ཡིན་པའི་བྱ་མོ་ཆུང་བ་སོགས་བྲིས་པར་མ་ཟད། ཡང་བྱང་ཆ་
ལྡན་པའི་སྒོ་ནས་པར་སྐྲུན་ཡིག་གཟུགས་ལ་ལད་མོ་དང་བཅས “གནམ་སྦྱིན་བྱ་དགའི་
འཛིན་ཤོག” ཅེས་འབྲི་བར་འགྱུར། ཕེ་ཐེ་ལ“ཁོ་ཐེ་སིས་མིང་འདི་བཏགས་པ་ཧ་ཅང་
བཟང་སྙམ་སོང་། འོན་ཀྱང་དུས་ཚོད་འགོར་བ་དང་བསྟུན་ནས། ཁོས་གཟའ་འཁོར་རེའི་
ནང་བྱ་དགའི་འཛིན་ཤོག་སྟོང་གཉིས་རེ་འབྲི་དགོས་པས་ཐང་ཤིན་ཏུ་ཆད་པ་བྱུང་། དེ་
བས་མི་གཞན་གདན་དྲངས་ནས་སྒོ་ཟོག་གི་རི་མོ་དང་། བྱ་དགའི་འཛིན་ཤོག་གི་མིང་དང་
ཨང་གྲངས་འགྱིག་གི་ཐམ་གའི་ངོས་སུ་རྐོ་རུ་བཅུག འདི་ལྟར་ན་མདོག་མི་གཅིག་པའི་
པར་འདམ་ནང་ཚོན་སྒྲེ་བྱས་པ་བརྒྱུད་ཐམ་ག་བཀོལ་བས་ཆོག་གོ །ཆེས་མཐའ་མའི་ལོ་
འགའི་ནང་། ཁོའི་ཀླད་པའི་ནང་གབ་ཚིག་གིས་ཨང་གྲངས་ཀྱི་ཚབ་བྱས་ཆོག་ཚུལ་དྲན་པ་
དང་། ཚོད་བགམ་བགྱིས་ཏེ་འགྲིག་པ་ཀུན་པོར་དགའ་རྟགས་སྙོམས་བགོ་བྱས་ཆོག་འདོད་
ནའང་། སྒྲིག་སྲོལ་འདི་ཉོག་དྲ་ཆེ་ཞིང་མི་གཞན་དོགས་པ་ཟ་སླ་བས་མུ་མཐུད་དེ་ཚོད་ལྟ་
བྱས་མ་སོང་།
ཨའོ་ལེ་ལི་ཡ་ནུའོ་གཉིས་པ་ནི་བྱ་དགའི་འཛིན་ཤོག་གི་ཚོང་དོན་གཉེར་ལ་བྲེལ་
བར་བརྟེན། བྱིས་པ་ཚོར་ལྟ་རུ་འགྲོ་བའི་དུས་ཚོད་ཀྱང་མེད་པར་གྱུར། ཧྥེ་ཨེར་ནན་ཏ་
ཡིས་ཨ་མཱ་ལན་ཏ“ཝུའུ་ཨེར་སུའོ་ལ་སློབ་མ་དྲུག་ལས་མི་བསྡུ་བའི་སྒེར་བཙུགས་སློབ་
གྲྭ་ཞིག་ཏུ་བསྐྱལ། འོན་ཏེ་ཨའོ་ལེ་ལི་ཡ་ནུའོ་ནི་གཞུང་གཉེར་སློབ་གྲྭའི་ནང་དུ་ཡང་
བསྡུས་མ་བྱུང་། མོའི་ལྟ་ཚུལ་ལ་ཁོ་ནི་ཁང་བའི་སྒོར་བུད་པའང་ཆེས་ཆེ་བའི་གུ་ཡངས་
ཡིན་འདོད་ཡོད། གཞན་དུ་སྐབས་དེའི་སློབ་གྲྭས་གནམ་བདག་ཆོས་ལུགས་ཀྱི་གཉེན་
སྲོལ་ནང་སྐྱེས་པའི་ཁྲིམས་མཐུན་གྱི་བྱིས་པ་ལས་གཞན་དང་ལེན་མི་བྱེད། ཨའོ་ལེ་ལི་ཡ་
ནུའོ་གཞན་གྱིས་བསྐྱལ་ནས་ཡོང་སྐབས། ཕྱི་གོས་ངོས་སུ་ཁབ་སྒྲོག་གིས་མནན་པའི་སྐྱེ་
དུས་མཚོན་པའི་གཟིགས་བཟོས་ཆུང་བའི་སྟེང་སྤྱུགས་ཟིན་པའི་བྱིས་པ་ཞེས་གསལ་བོར་
བྲིས་འདུག དེ་བས་ཁོ་ནི་ནང་དུ་བཀག་པས། སང་ཐ་སུའོ་ཧྥེ་ཡ“ཏེ་ལ“པི་ཏ་ཡི་བསམ་པ་
བཟང་པོས་ལྟ་སྲུང་དང་ཝུའུ་ཨེར་སུའོ་ལའི་རིག་པ་དྭངས་སྐབས་ཀྱི་བདག་དོམ་ལ་བརྟེན་
དགོས་སོང་། འདི་ལྟར་རྨོ་མོ་རྒན་པ་ཚོས་འགྲེལ་བརྗོད་བརྒྱུད་པས་རིམ་བཞིན་ཁྱིམ་ནང་
གི་འཇིག་རྟེན་ཆུང་བ་དེ་ཤེས་པར་གྱུར། ཁོའི་བཞིན་རས་གྲལ་དག་ཅིང་སྐྱེ་གཟུགས་རིང་
ལ། མཚར་འཛིན་གྱི་བསམ་པ་ཤུགས་དྲགས་པས་རྒྱུན་དུ་མི་ཆེ་བ་ཚོར་ཕོག་ཐུག་གཏོང་
བར་བྱེད། ཡིན་ཡང་ཁོའི་འོད་དུ་འཚེར་བའི་མིག་མདངས་ནི་ཧྲང་ཞའོ་ཁོའི་ལོ་ཐོག་
འདིར་ཡོད་སྐབས་རྩ་བ་བཅད་དེ་འདྲི་ཞིང་། ཀུན་པོར་ལྟ་ཞིབ་བགྱི་དུས་ཀྱི་མིག་འོད་དང་
མི་འདྲ་སྟེ། ཁོ་ལ་གང་འདོད་ཀྱི་ཆ་མང་དུ་འདྲེས་ནས་ཡོད། ཨ་མཱ་ལན་ཏ“ཝུའུ་ཨེར་སུའོ་
ལ་བྱིས་སྐྱོང་ཁང་དུ་སོང་སྐབས། ཁོས་ནི་མེ་ཏོག་ར་བའི་ནང་ས་སྲིན་ཏ་ལ་འཛིན་ཞིང་
འབུ་ཆུང་བ་ཚོར་མནར་གཅོད་གཏོང་གིན་གདའ། ཐེངས་ཤིག ཁོས་སྡིག་པ་རྭ་ཙ་སྒམ་
ཆུང་བའི་ནང་བཅུག་ཅིང་ཁྱེར་ནས་ཝུའུ་ཨེར་སུའོ་ལའི་མལ་ཁྲིར་འཇོག་བསམ་དུས།
ཧྥེ་ཨེར་ནན་ཏ་ཡིས་དུས་ཐོག་ཏུ་བཟུང་བའི་མཚུངས་སུ། སྔོན་ཆད་ཀྱི་མེ་མེ་ཡི་ཉལ་
ཁང་དེའི་ནང་བཅུག དེར་བརྟེན་ཁོས་ནི་གནས་དེ་ག་རུ་ཤེས་བྱ་ཀུན་བཏུས་ནང་གི་
བར་བཅུག་རི་མོར་བལྟས་ནས་ཁེར་རྐྱང་གི་དུས་ཚོད་འཕུད་ཐབས་བགྱིས། ཉིན་ཞིག་
གི་ཕྱི་དྲོར། ཝུའུ་ཨེར་སུའོ་ལས་ཟྭ་ཚོད་ཀྱི་ཡལ་ག་བཟུང་སྟེ་ཁྱིམ་གྱི་ཕྱོགས་ཀུན་མཚན་
མོ་འདའ་སྤྱད་ཀྱི་ཆུ་འཁྱག་གཅོལ། མོས་རེབ་འགར་མཐོང་རུང་། དུས་འདིར་ད་དུང་ཁོ་
སུ་ཡིན་ཚུལ་དྲིས།
“ང་ནི་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ཡིན།” ཁོས་དེ་སྐད་སྨྲས།
“འཆུགས་མི་འདུག” མོས་ལན་གྱི་ཚུལ་དུ “ད་ལྟ་ཁྱོད་སོང་ནས་གསེར་དངུལ་གྱི་
ལག་རྩལ་བསླབ་ན་འགྲིག” ཅེས་ལབ།
མོས་ཡང་བསྐྱར་ཁོ་རང་གི་བུ་རུ་བརྩིས་ཟིན། དྲག་ཆར་ཡལ་རྗེས་ཀྱི་རླུང་བུ་ཚ་མོ་
གཡུགས་ནས་ཝུའུ་ཨེར་སུའོ་ལའི་ཀླད་པ་སྐབས་རེར་གསལ་ལ་ལན་རེར་མི་གསལ་བར་
བཏང་། འོན་ཀྱང་ད་ནི་རྣམ་པ་དེ་ཕར་སོང་སྟེ་ཕྱིར་ཡོང་མེད་པར་གྱུར། མོར་མཚོན་ན་
དུས་དེ་ནས་བཟུང་བློ་རིག་གསལ་བོ་ནི་བསྐྱར་གསོ་བྱེད་མ་ནུས། དེ་ཡང་མོ་ཉལ་ཁང་ནང་
ཕྱིན་པར། ཕེ་ཏེ་ལུའོ་ནེ་ལ་དབྱི་ཀྭ་ལན་དང་ཕྲད་སོང་། མོས་ལས་ཀ་ལས་པར་གེགས་བྱེད་
པའི་ཚུགས་རྟེན་སྨད་གཡོགས་དང་ཤེལ་གྱི་རིལ་བུ་ཆུང་ངུས་བརྒྱན་པའི་རྐེད་སྡོམ་ཕྱི་
གོས་གོན་སྣང་བར། སྒོའི་ཕྱིར་བུད་ནས་དུས་ཆད་ལ་བགྲོད་འདྲའི་མཛེས་སྤྲོས་རང་བྱས་
འདུག དེ་ནས་མོ་ནི་མོའི་ཨ་མའི་ཨ་མ་ཐེ་ལན་ཆི་ལི་ན་མ་ལི་ཡ་སྨི་ཉི་ཡ་ཏ་ཨ་ལུའོ་ཁོ་
ཁོ་པུའུ་ཨེན་ཏིའེ་ཡར་ཡང་འཕྲད་པ་བྱུང་། མོ་ནི་སྒུལ་སྟེགས་ནང་འགུལ་མི་ཐུབ་པར་
ཡོད་ཅིང་། རྨ་བྱའི་སྒྲོ་མདོངས་ཀྱིས་ལས་པའི་རླུང་གཡབ་ཅིག་གཡུག་གིན་གདའ། ད་
རུང་མོའི་ཨ་མའི་ཨ་མེས་ཨའོ་ལེ་ལི་ཡ་ནུའོ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ལའང་
འཕྲད་སོང་། ཁོའི་ལུས་སུ་ཙུང་ཏུའུ་སྲུང་དམག་གི་ལས་གོས་ལ་ལད་བཟོ་བྱས་པ་ཞིག་གོན་
ནས་འདུག གཞན་དུ་མོའི་ཕ་རྒན་ཨའོ་ལེ་ལི་ཡ་ནུའོ‘དབྱི་ཀྭ་ལན་ཡང་ཡོད། ཁོས་སྔོན་
ཆད་དྲག་སྔགས་གསར་གཏོད་གནང་བས། དེ་བཟླས་ཚེ་བ་མོའི་ལུས་སྟེང་གི་སྲིན་འབུ་
དག་བསྐམས་ནས་སར་ལྷུང་འགྲོ་བ་ཡིན། གནས་དེར་ད་དུང་མོའི་སྤོབས་པ་ཆུང་བའི་ཨ་
མ་དང་། ཕག་གི་རྔ་མ་སྐྱེས་པའི་མ་སྤུན་ཕུ་བོ། ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་
ཡ་དང་ཁོ་ཚོའི་འདས་ཟིན་པའི་བུ་བུ་མོ་དག་ཀྱང་འདུག ཁོ་ཚོ་ཚང་མ་རྩིག་པར་ཁེན་
པའི་རྐུབ་སྟེགས་སུ་ཙོག་སྣང་བས། འཚམས་འདྲི་ཞུ་རུ་ཡོང་བ་མིན་གྱི། སྐུ་ཕུང་སྲུང་དུ་
སླེབས་པ་དང་ཡང་དག་མཚུངས། མོས་སྤྲོ་བ་ཆེན་པོས་དོན་དག་མང་པོ་གླེང་འོངས། སྤྲོས་
བརྗོད་བྱས་པའི་དོན་དག་ནི་དུས་ཚོད་མི་གཅིག་ལ་ས་གནས་ཀྱང་མི་འདྲ་བ་ཡིན། དེ་
ཡང་ཨ་མཱ་ལན་ཏ“ཝུའུ་ཨེར་སུའོ་ལ་སློབ་གྲྭ་ནས་ཕྱིར་ཡོང་བའམ། ཨའོ་ལེ་ལི་ཡ་ནུའོ་ཡིས་
ཤེས་བྱ་ཀུན་བཏུས་ཕར་སློག་ཚུར་སློག་གིས་སུན་བཞིན་པའི་དུས་ནང་། ནམ་རྒྱུན་དུ་
མོ་ནི་མལ་ཁྲིའི་སྟེང་ཙོག་ནས་བར་མེད་སྒོས་རང་ལབ་བྱེད་པ་མཐོང་ཞིང་། འདས་པོའི་
རྣམ་ཤེས་ཀྱི་ཕོ་བྲང་ནང་མགོ་འཁོར་འདུག་ཚུལ་རྟོགས། “མེ་ཤོར་སོང་།” ཐེངས་ཤིག་ལ་
མོས་གློ་བུར་འཇིགས་དངངས་ཆེན་པོས་དེ་ལྟར་བསྒྲགས་པས། བར་སྐབས་དེར་ཁྱིམ་ནང་
འཇིགས་སྐུལ་དྲག་པོ་བཟོས། དོན་ངོ་མར་མོས་ནི་རང་ཉིད་ལོ་བཞི་ཡིན་དུས་རྟ་ར་མེར་
ཤོར་བ་དེ་གླེང་བཞིན་མཆི། མོས་སྔོན་ཆད་དང་ད་ལྟ་གཉིས་ཡོངས་སུ་བསྲེས་འདུག དེ་
ཡང་མོ་མ་ཤི་བའི་སྔོན་དུ་ལན་གསུམ་ལ་རིག་པ་གསལ་བའི་ཆ་ཤར་མྱོང་། ཁྱིམ་མི་དག་
གིས་ནི་མོས་འཆད་བཞིན་པ་དེ་ད་ལྟའི་དུས་ཀྱི་ཚོར་བ་དང་སྔོན་ཆད་ཀྱི་ཕྱིར་དྲན་གང་
ཡིན་ཚོད་དཔོག་བྱེད་མི་ནུས། མོ་ནི་ཉིན་རེ་ལས་ཉིན་རེར་ཇེ་ཆུང་དུ་ཕྱིན་པས། གཞི་ནས་
བྱིས་པ་དང་དེ་ནས་རོ་སྐམ་ལྟ་བུར་གྱུར་ལ། ཆེས་མཐའ་མའི་ཟླ་འགའི་ནང་གཉིད་གོས་
ཀྱིས་གཅུད་པའི་ཤིང་ཏོག་ལི་ཙི་སྐམ་པོ་འདྲར་ལོག་པ་དང་། ནམ་ཡང་འགྱོག་པར་བྱེད་
པའི་ལག་ཟུང་ནི་སྡོམ་སྤྲེའུ་ཡི་སྡེར་མོ་དང་དབྱེར་མ་མཆིས། དེ་ལྟར་མོ་ནི་ཉིན་འགའ་
རེར་འགུལ་ཙམ་ཡང་མི་བགྱི་བས། སང་ཐ་སུའོ་ཧྥེ་ཡ“ཏེ་ལ.པི་ཏས་དུས་ཀྱི་དབྱེ་མཚམས་
མེད་པར་མོའི་ལུས་པོ་བསྒུལ་ནས་གསོན་ཡོད་མེད་ལ་བལྟས་པ་དང་། ཡང་མོ་རང་ཉིད་ཀྱི་
བརླ་སྟེང་ལ་ཙོག་ཏུ་བཅུག་སྟེ་ཁེམ་བུ་ཆུང་ངུས་མངར་ཆུ་ལྡུད་པར་བྱེད། མོ་ནི་ངོ་མ་སྐྱེས་
མ་ཐག་པའི་རྒན་མོ་ཞིག་དང་ཧ་ཅང་འདྲ། ཨ་མཱ་ལན་ཏ‘ཝུའུ་ཨེར་སུའོ་ལ་དང་ཨའོ་ལེ་
ལི་ཡ་ནུའོ་གཉིས་ཀྱིས་ཉལ་ཁང་ནང་མོ་ཕར་སྣུར་ཚུར་སྣུར་བྱས་པ་ལས་གཞན། མོ་མཆོད་
སྟེགས་སྟེང་ཉལ་དུ་བཅུག་སྟེ། དམ་པའི་བུས་པ་ལས་ཅུང་ཆེ་མི་ཆེ་ཡི་ཚུལ་ལ་བལྟས། ཉིན་
ཞིག་གི་ཕྱི་དྲོར་ད་རུང་མོ་འབྲུ་མཛོད་ཁང་གི་ཆ་སྒམ་ནང་བསྐུངས་པས་ཅུང་མིན་ན་ཙི་
གུའི་ཁ་རུ་ཤོར། ཏ་ལ་ཤིང་གི་ཡལ་གས་ཡེ་ཤུ་བསུ་བའི་ཉིན་མོར་ཧྥེ་ཨེར་ནན་ཏ་མཆོད་
འབུལ་བགྱི་བར་བལྟ་རུ་ཕྱིན་དུས། ཁོ་ཚོ་ཉལ་ཁང་ནང་ཡོང་ཞིང་། གཅིག་གིས་སྐེ་ཚིགས་
ནས་བཟུང་བ་དང་། གཞན་གཅིག་གིས་རྐང་བའི་སྲེ་ལོང་གཞིར་ལག་པ་བརྒྱབ་སྟེ་ཝུའུ་
ཨེར་སུའོ་ལ་ཡར་བཀྱགས་བྱུང༌།
“སྙིང་རྗེ་བའི་རྨོ་མོ་རྒན་པ།” ཨ་མཱ་ལན་ཏ“ཝུའུ་ཨེར་སུའོ་ལས་རང་གི་ཚིག་རྔ་
མཐུད་དེ “མོ་རྒས་ནས་ཤི་སོང” ཞེས་སྨྲས།
ཝུའུ་ཨེར་སུའོ་ལ་ནི་འཇིགས་ཤིང་དངངས་པར་གྱུར།
“ང་ད་རུང་གསོན་ནས་ཡོད།” མོས་དེ་བཞིན་བཤད།
“ཁྱོད་ཀྱིས་ལྟོས་དང་།” ཨ་མཱ་ལན་ཏཝུའུ་ཨེར་སུའོ་ལས་དེ་ལྟར་འཆད་ཞོར་དགོད་
འགྱུར་གྱི་ཆ་དེ་སྲོན་བཞིན་དུ “དབུགས་ལེན་གྱིན་མི་འདུག” ཅེས་བརྗོད།
“ངས་སྐད་ཆ་སྨྲ་བཞིན་ཡོད།” ཝུའུ་ཨེར་སུའོ་ལ་ཡིས་དེ་ལྟར་བཤད།
“སྐད་ཆ་ཡང་བརྗོད་མི་ཐུབ་པར་འདུག་པས།” ཨའོ་ལེ་ལི་ཡ་ནུའོ་ཡིས “འཐབ་
འབུ་ཆུང་ཆུང་ཞིག་དང་མཚུངས་པར་ཤི་ཟིན” ཟེར།
དེ་བས་ཝུའུ་ཨེར་སུའོ་ལས་དངོས་ཡོད་ཀྱི་མདུན་སར་མགོ་སྒུར་དགོས་བྱུང་སོང་།
“དཀོན་མཆོག་ལགས།” མོས་སྐད་དམའ་མོའི་ངང “མ་གཞི་འཆི་བའི་ཚུགས་ཀ་ནི་
འདི་འདྲ་ཞིག་ཡིན་ནམ” ཞེས་བརྗོད་པར་མངོན། མོས་ནི་རྒྱུན་རིང་ཞིང་བྲེལ་ཆེ་བའི་
ཟབ་གསང་གི་གསོལ་འདེབས་དེའི་མགོ་བརྩམས། དེའི་ཡུན་ནི་ཏག་ཏག་ཉིན་གཉིས་ལ
བསྐྱངས་འོངས། གཟའ་མིག་དམར་ཉིན་སླེབས་དུས། གསོལ་འདེབས་ཀྱི་ཚིག་ནི་རྣམ་དག་
སེམས་ཀྱི་རེ་ཞུ་དང་དངོས་སྤྱོད་ཀྱི་བསླབ་བྱ་འདྲེས་མ་ཞིག་གི་ངོ་བོར་འཕོས། ནང་དོན་ལ་
གྲོག་མ་དམར་པོས་ཁང་བ་མི་བསློག་རྒྱུ་དང་། ལེ་མེ་ཏའེ་སིའི་འདྲ་པར་སྔུན་གྱི་མར་མེ་ཚེ་
འབར་གཟིམས་སུ་མི་འཇུག་པ། པུའུ་ཨེན་ཏིའེ་ཡ་ཚང་གི་མི་དག་ཉེ་མི་གཉེན་དུ་བསྡེབས་
ནས་ཕག་གི་རྔ་མ་ཅན་གྱི་བྱིས་པ་སྐྱེ་རུ་མི་འཇུག་པ་བཅས་ཡོད་དོ། །ཨའོ་ལེ་ལི་ཡ་ནུའོ་
གཉིས་པས་མོས་གཉིད་ལབ་སྨྲ་བའི་གླགས་དང་བསྟུན་ནས་གསེར་སྒོར་བསྡུ་སའི་གནས་
བཤད་པའི་ཐད་ཚོད་ལྟ་བྱས་ཀྱང་། རེ་ཞུ་དེ་ནི་ཡང་བསྐྱར་འབྲས་མེད་ཀྱི་ས་རུ་ལྟུང་།
“བདག་པོ་མངོན་པའི་སྐབས་སུ།" ཝུའུ་ཨེར་སུའོ་ལས་མཐུད་དེ “དཀོན་མཆོག་གིས་
ངེས་པར་ཁོ་ཁྲིད་ནས་བཙལ་རྙེད་འབྱུང་ངེས”ཞེས་ལབ་སོང་། སང་ཐ་སུའོ་ཧྥེ་ཡ“ཏེ་ལ་པི་
ཏས་མོ་ཅང་མ་འགོར་བར་འཇིག་རྟེན་མི་ཡུལ་དང་འབྲལ་རྒྱུ་ཡིན་པ་ཚོད་དཔོག་ཐུབ་པར་
གྱུར། རྒྱུ་མཚན་ནི་ཉིན་འདི་དག་གི་རིང་ལ་རང་བྱུང་གི་བྱ་དངོས་རྣམས་ཐུན་མོང་མ་ཡིན་
ཚུལ་ལྟ་ཞིབ་བགྱིས་ནས་ཤེས། དེ་ལ་གཙོ་བོར་རྒྱ་སེའི་མེ་ཏོག་གིས་སའི་བྱི་རུག་གི་དྲི་མ
འཕུད་བྱུང་ལ། ཅ་ལ་པ་ཤིང་འབྲས་ཀྱི་ཕྱི་ཤུན་ལས་བཟོས་པའི་ཕོར་བ་གཅིག་ལག་པས་
མ་ཟིན་པར་ཐང་དུ་ལྟུང་བ། གླག་མཆུའི་དབྱིབས་ཅན་གྱི་སྲན་མ་དང་འབྲུ་རྡོག་སྐོར་ཞིག་
སར་ལྷུང་རྗེས་རང་བཞིན་དུ་མཛེས་དགུས་ཁྱོགས་པའི་ཐིག་དབྱིབས་རི་མོ་མངོན་པར་མ་
ཟད། མཚོ་སྐར་གྱི་དབྱིབས་སུ་གྲུབ་སོང་བ། ཉིན་ཞིག་གི་དགོང་མོར་མོས་བར་སྣང་དུ་འོད་
འཕྲོ་བའི་ངང་སེར་མདོག་ཅན་གྱི་སྡེར་མ་གོར་མོ་རིམ་བསྟར་ཞིག་འཕུར་ནས་ཕྱིན་ཚུལ་
མཐོང་བ་བཅས་སོ། །
མོ་ནི་ཁྱད་དུ་འཕགས་པའི་དུས་ཏེ་གཟའ་ཕུར་བུ་ཡི་ནངས་སྔ་མོར་ལྔ་ལམ་དུ་ཕྱིན།
མི་རྣམས་ཀྱིས་ཆེས་མཐའ་མར་མོས་ལོ་གྲངས་བརྩིས་པ་ནི་ངང་ལག་ཀུང་སི་ཡི་དུས་
སྐབས་ཡིན། སྐབས་དེར་བརྩིས་པའི་མཇུག་འབྲས་ནི་ལོ་བརྒྱ་དང་བཅོ་ལྔ་ནས་བརྒྱ་དང་
ཉེར་གཉིས་བར་རོ། །མོ་དེ་ལྟར་ཨའོ་ལེ་ལི་ཡ་ནུའོ་འཇོག་སའི་སློ་མ་ལས་ཅུང་ཆེ་བའི་རོ་
སྒམ་ཞིག་གི་ནང་དུ་བཅུག མི་ཉུང་ཉུང་ཞིག་ལས་གཤིན་སྐར་དུ་མ་ཡོང་། རྒྱུ་མཚན་ནི་
ཕྱོགས་གཅིག་ནས་མོ་ཡིད་ལ་འཛིན་མཁན་ཅང་ལུས་མེད་པ་དང་། ཕྱོགས་གཞན་དུ་ཉིན་
དེའི་དགུང་ཚིགས་གསོལ་དུས་ནང་ཚ་གདུག་ཧ་ཅང་ཆེ་བར་བརྟེན། འདབ་ཆགས་བྱ་
ཡང་མགོ་ཡོམ་འཁོར་ཏེ་འཁྱར་མདེལ་དང་ཆ་འདྲ་བར་རང་སར་ཤོར་ཡོང་སྟེ་རྩིག་ངོས་སུ་
བརྡབས་པའམ། ཡང་ན་སྒེའུ་ཁུང་གི་ལྕགས་ཚགས་ངོར་གདོང་གཏུགས་ཤིང་དེ་ག་གཏོར་
ནས་ཉལ་ཁང་དུ་ཤི་འགྲོ།
ཆེས་ཐོག་མའི་སྐབས་སུ་མི་རྣམས་ཀྱིས་རིམས་ནད་བྱུང་ཟིན་འདོད། ཁྱིམ་བདག་མ་
དག་ནི་བྱ་ཤི་བ་ཚོ་ཕྱགས་ནས་ལུས་ཀྱི་ཨ་ཐང་ཆད་པ་བྱུང་། ལྷག་དོན་དགུང་གཉིད་སྟེག་
པའི་དུས་ནང་། སྐྱེས་པ་ཚོས་ཤིང་རྟ་ཆུང་བ་དེད་ནས་ཆུ་ནང་དུ་ལྡུག་པར་བྱེད། འདས་
ལོག་དུས་ཆེན་གྱི་ཉིན་མོར། ལོ་བརྒྱ་ལས་བརྒལ་པའི་ཡེ་ཤུའི་ཆོས་འཆད་མཁན་ཨན་
ཏུང་ཉི་ཨའོ་དབྱི་ཧྲ་པེར་གྱིས་ཡེ་ཤུའི་ཆོས་འཆད་སའི་སྟེགས་བུའི་སྟེང “ཡ་ཧུ་དཱ་པ་
འཁྱམ་པོ” ཡི་ངན་སྦྱོར་ལས་འདབ་ཆགས་ཤི་བའི་དོན་རྐྱེན་བྱུང་བ་ཁག་ཐེག་བྱས་ཤིང་།
གདོན་གཟུགས་ཅན་དེ་སྔ་དགོང་མོར་ཁོས་དངོས་སུ་མཐོང་བ་ཡིན་ཟེར། ཁོས་དེ་ནི་ར་
ཐུག་དང་མོ་མ་བསྡེབས་པ་ལས་བྱུང་བའི་ཐོན་དངོས་ཤིག་ཏུ་སྤྲོས་བརྗོད་བགྱིས་པ་དང་།
ཁ་ལས་ཕྱུང་བའི་དབུགས་ཀྱིས་ནམ་མཁའ་བསྲེགས་ནས་ཚ་རླབས་སྐྱེད་ཅིང་། གནས་
གང་དུ་སླེབས་སར་བག་གསར་ཚོར་མངལ་གནས་ཕྲུ་གུ་ཡ་མ་གཟུགས་འབྱུང་ངེས་ཞེས་
བསྒྲགས་སོ། །ཁོའི་བློ་འབྱེད་རེག་ཟིག་འདྲ་བའི་ལུང་བསྟན་ལ་མི་ཚོས་མཉམ་འཇོག་མ་
བྱས། རྒྱུ་མཚན་ནི་གྲོང་རྡལ་གྱི་མི་ཚོ་ཆོས་ཁུལ་གྱི་ཡེ་ཤུའི་ཆོས་འཆད་མཁན་འདི་ལོ་ལོན་
ནས་ཧོན་ལོག་པའི་ཆར་ཡིད་ཆེས་པས་རེད། ཡིན་ནའང་གཟའ་ལྷག་པའི་ནངས་མོར་བུད་
མེད་ཅིག་གིས་མི་ཀུན་གཉིད་ལས་བསླངས། དེའི་རྒྱུ་རྐྱེན་ནི་མོས་རྨིག་པ་ཁ་དབྲག་ལྡན་
ལ་རྐང་བ་གཉིས་ཅན་གྱི་སྲོག་ཆགས་ཤིག་གི་རྐང་རྗེས་བསྟར་མ་ཞིག་རྙེད་སོང་། དོགས་
བྲལ་ཁུངས་ཐུབ་ཀྱི་བདེན་དཔང་ལ་ཁ་གཏད་ནས། ཚུལ་དེ་མཐོང་མཁན་ཚང་མ་ད་ནི་
ཡེ་ཤུའི་ཆོས་འཆད་མཁན་གྱིས་བརྗོད་པ་དང་མཚུངས་པའི་སྲོག་ཆགས་འཇིགས་སུ་རུང་
བ་ཞིག་འདུག་པའི་ཆར་ཡིད་གཉིས་དཔྱང་ཐག་མེད་པར་གྱུར་པས། རྡོག་རྩ་གཅིག་སྒྲིལ་
སྒོས་སོ་སོའི་ལྷས་སུ་ཟབ་དོང་ཇུས་འགོད་གནང་། དེ་བས་གདོན་གཟུགས་ཅན་དེ་འདི་
ལྟར་བཟུང་བྱུང་། ཝུའུ་ཨེར་སུའོ་ལ་འདས་ནས་གཟའ་འཁོར་གཉིས་འགོར་རྗེས་སུ། ཕེ་ཐེ་
ལ་ཁོ་ཐེ་སི་དང་ཨའོ་ལེ་ལི་ཡ་ནུའོ་གཉིས་པ་ཟུང་ནི་ཁྱིམ་མཚེས་ནས་མཆེད་ཡོང་བའི་རྣ་
བར་གཟན་པའི་བེའུ་ཡི་ངུར་སྐད་ཀྱིས་གཉིད་ལས་དཀྲོགས། ཁོ་གཉིས་མལ་ལས་ལངས་
སྐབས། མི་སྐོར་ཞིག་གིས་གདོན་གཟུགས་ཅན་ནི་ལོ་མ་སྐམ་པོས་བཀག་པའི་དོང་ཟབ་
མོའི་ནང་གི་ཤིང་གཏུན་འབིག་ཏོ་དེའི་སྟེང་ནས་ཡར་བླངས་སོང་། གདོན་དེས་ད་ནི་ངུ་
སྒྲ་མཚམས་བཞག་ནས་ཡོད། དེའི་ལུས་ཀྱི་རྣམ་པ་མི་དར་མ་ཞིག་གི་ཆེ་ཆུང་ལས་མེད་
ནའང་། ལྗིད་ཚད་ནི་བ་ལང་ཞིག་དང་འདྲ་བར་སྣང་། རྨ་ཁ་རུ་སྔོ་ཞིང་འབག་པའི་ཟུངས་
ཁྲག་ལྟ་བུ་ཞིག་བཞུར་གྱིན་གདའ། དེའི་ལུས་ཀྱི་སྲ་ཞིང་རྩུབ་པའི་སྤུ་ཡི་སྟེང་དུ་ཤིག་ཆུང་
བ་མང་པོ་མངོན་ཞིང་། ཤ་ལྤགས་སྟེང་ནི་དབྱིན་ཉ་འདྲ་བའི་སྐོགས་ཤུན་གྱིས་བཀབ་ནས་
བདོག ཡིན་ཡང་ཡེ་ཤུའི་ཆོས་འཆད་མཁན་གྱི་སྤྲོས་བརྗོད་བྱས་པ་དང་མི་འདྲ་ས་ནི། དེ་
ཡི་མིའི་གཟུགས་ཀྱི་སྐོར་ཁག་ནི་མཆོར་སྒེག་ལྡན་པའི་ལྷའི་ཕོ་ཉ་དང་དབྱེར་མེད་དེ། ལག་
པ་ཟུང་ཞིག་མཉེན་ཞིང་འོད་དང་ལྡན་ལ། མིག་ཟུང་ཆེ་ཐོག་རབ་རིབ་ཡིན། ཕྲག་གོང་གི་
ཆེ་ཞིང་དྲག་པའི་གཤོག་པར་མཚོན་ན་རྨ་ཤུན་ཆགས་པའི་རྩ་བ་ཙམ་ལས་ལྷག་མི་འདུག་
པར་བརྟེན། ཤིང་གཅོད་མཁན་ནས་སྟ་རེས་གཏུབ་རྨས་བགྱིས་པར་ངེས། གདོན་གཟུགས་
ཅན་གྱི་རྐང་བ་ནས་བསྡམས་ཏེ་མགོ་བོ་མར་སྐོར་ནས་ཐང་ཆེན་གྱི་པ་དན་ཁམ་སྡོང་དུ་
བཏགས་འདུག་པས་མི་སུ་སོང་ཡང་མཐོང་བར་འགྱུར། དེ་ཉིད་རུལ་བཞིན་པའི་དུས་ནང་།
མི་རྣམས་ཀྱིས་ཕུང་གསུམ་པ་འདི་སྲོག་ཆགས་སུ་བརྩིས་ནས་གཙང་བོར་བསྐུར་བའམ།
ཡང་ན་མིའི་གྲས་སུ་བཞག་སྟེ་དུར་ལ་སྦ་རྒྱུ་ཡིན་པའི་ཐད་ཁྲིགས་ཅི་ཡང་མ་ཞོག་པས་ན།
ཆེས་མཐའ་མར་མེ་སྦར་ནས་སྲེག་ཟའི་ཁ་ལ་སྦྱིན་ནོ། །དེ་ནི་འདབ་ཆགས་མོད་པོ་འཆི་
མ་དུ་རྫོང་མཁན་གྱི་གཏེ་བོ་ཡིན་མིན་སུས་ཀྱང་གཏན་ནས་མ་ཤེས་ལ། བག་གསར་ཚོར་
ལུང་བསྟན་ཁྲོད་ཀྱི་མངལ་གནས་ཕྲུ་གུ་ཡ་མ་གཟུགས་བཙས་མ་སོང་། ཚ་གདུག་ཆེ་བའི་
ནམ་ཟླ་ནི་ལྷོད་ཡང་དུ་གཏན་ནས་འགྲོ་མ་ཐུབ།
ལི་པེ་ཁ་ཉིད་ལོ་དེའི་ལོ་མཇུག་ཏུ་ཤི་ཟིན། ཚེ་གང་བོར་སྲི་ཞུ་སྒྲུབ་པའི་མོའི་གཡོག་
མོ་ཨེར་ཧི་ཉི་ཏས་ས་གནས་སྲིད་གཞུང་ལ་རེ་བ་ཞུས་ནས་ཉལ་ཁང་གི་སྒོ་མོ་བཙན་གྱིས་
ཕྱེ། རྒྱུ་མཚན་ནི་མོའི་བདག་མོ་དེས་རང་ཉིད་ཁང་བའི་ནང་བཅུག་སྟེ་ཉིན་གསུམ་འགོར་
སོང་། མི་རྣམས་ཀྱིས་མོ་ནི་ཁེར་རྐྱང་གི་མལ་ཁྲིའི་ཐོག་ཉལ་ཡོད་པ་མཐོང་བ་དང་། ལུས་པོ་
ཆུ་འབུ་གློ་ཉལ་དང་མཚུངས་པར་གུམ་ནས་གདའ། སྐྲ་ལོ་ནི་རྔོ་བུད་པའི་རྐྱེན་གྱིས་ཡོངས་
སུ་ལྷུང་འདུག་ལ། མཐེབ་ཆེན་ཁ་ནང་དུ་བཞག་པར་སྣང་། ཨའོ་ལེ་ལི་ཡ་ནུའོ་གཉིས་པས་
འགན་འཁུར་ནས་འདས་མཆོད་སྒྲུབ་པར་མ་ཟད། ཁང་བ་དེ་འོར་བཟོ་ལེགས་པོ་བྱས་རྗེས་
བཙོང་ན་སྙམ། འོན་ཀྱང་ཁང་བ་ནི་རྙིང་དྲགས་པས་སྤྱོད་ས་མི་འགྲོ་བའི་ཚད་ལ་ལྷུང་ནས་
བདོག རྩིག་ངོས་སུ་འདམ་བག་འདག་བྱིལ་བྱས་ཀྱང་ཅང་མ་འགོར་བར་སྔ་ཕྱིར་ལྷུང་
འགྲོ་བ་དང་། འདམ་བག་ཇེ་མཐུག་ལ་བཏང་ནས་འདག་ཞལ་བགྱིས་ཀྱང་གོ་མི་ཆོད་པར་
བརྟེན། མིག་གིས་བལྟས་བལྟས་ལ་ཕྱོགས་ཀུན་རྩྭ་ལྡུམ་གྱིས་བཟུང་ཞིང་། འཁྲིལ་ལྡན་རྩི་
ཤིང་གིས་ཀ་རྩ་སོགས་རུལ་དུ་བཅུག་པར་མངོན།
དྲག་ཆར་ཡལ་རྗེས་ཀྱི་རྣམ་པ་ལྷག་དོན་དེ་འདྲ་ཡིན། མི་རྣམས་སྒྱིད་ལུག་ཅིང་བརྗེད་
ངས་ཀྱི་ཆ་ནི་ཉིན་རེ་ལས་ཉིན་རེར་ཇེ་སྡུག་ཏུ་གྱུར་པས། དྲན་དོན་མཐའ་དག་བརྩེ་བ་
མེད་པར་ཉུང་ཙམ་ཉུང་ཙམ་སྒོས་ཁྱུར་མིད་གཏོང་གིན་གདའ། ཉི་ལན་ཏེ་ཡ་གྲོས་ཆོད་
བཀོད་ནས་ལོ་འཁོར་རབ་ཅིག་ལོངས་པའི་རྗེས་དྲན་གྱི་ཉིན་མོ་དེར། སྤྱི་མཐུན་རྒྱལ་ཁབ་
ཀྱི་ཙུང་ཐུང་གི་ཆེད་མངགས་ཕོ་ཉ་བྱོན་ཏེ་སྔོན་ཆད་ཧྲང་ཞའོ་ཨའོ་ལེ་ལི་ཡ་ནུའོ་པུའུ་
ཨེན་ཏིའེ་ཡས་མ་བླངས་པའི་བྱས་རྗེས་གཟེངས་རྟགས་དེ་སྦྱིན་རྩིས་གནང་། ཁོ་ཚོས་ཕྱི་དྲོ་
ཞིག་གི་དུས་ཚོད་ཧྲིལ་པོ་བཀོལ་ནས་ཕྱོགས་ཀུན་འདྲི་བརྩད་བགྱིས་ཀྱང་། མི་སུས་ཀྱང་
ཧྲང་ཞའོ་ཡི་མི་རྒྱུད་ཕྱི་མ་ཚོ་གང་དུ་འཚོལ་དགོས་ཚུལ་མི་ཤེས་པ་རྟོགས་བྱུང་། ཨའོ་ལེ་ལི་
ཡ་ནུའོ་གཉིས་པས་དེ་ནི་གསེར་རྣལ་མའི་གཟེངས་རྟགས་ཤིག་ཡིན་པར་བསམ་སྟེ། བར་
སྐབས་ཤིག་ནང་གཡབ་མོ་དེའི་སྣར་བརྟན་འདུག་མི་ཐུབ་ལད་མཛད་ཀྱང་། ཆེས་མཐའ་
མར་ཕེ་ཐེ་ལ་ཁོ་ཐེ་སི་ཡིས་ཡང་ཡང་བཤད་པར་བརྟེན་ནས་གཟེངས་རྟགས་མ་བླངས།
དུས་དེར་ཕོ་ཉ་ཚོས་སྤྱི་བསྒྲགས་སྦྱར་ཐོག་མཛད་སྒོའི་སྟེང་གི་གསུང་བཤད་ཀྱང་གྲ་སྒྲིག་
བྱས་ཚར་ནའང་། ཁོ་ཚོས་ལ་རྒྱའི་སླད་དུ་དགའ་རྟགས་དེ་མི་ལེན་རྒྱུ་བྱས། ཅི་པུའུ་སའེ་པ་
དག་ཀྱང་དུས་སྐབས་དེར་ཡང་བསྐྱར་བུད་ཡོང་། མེར་ཅི་ཡ་ཏེ་སིའི་རིག་གཞུང་གི་རྒྱུན་
སྐྱོང་མཁན་ཆེས་མཐའ་མ་འདི་དག་གིས་གྲོང་རྡལ་གྱི་ངོ་བོ་འགྱུར་ཞིང་སྡོད་དམངས་ཚོས་
གཞན་ཚོར་རིང་དུ་གྱེས་ནས་འཚོ་བཞིན་པ་ཤེས་པར། ཡང་བསྐྱར་ཐེངས་གཅིག་ལ་ཁབ་
ལེན་རྡོ་དྲུད་དེ་སྲང་ལམ་དང་དུད་ཚང་སོ་སོར་ཉུག དེ་ནི་པ་པི་ལུང་གི་རྣམ་དཔྱོད་ཅན་
ཚོས་སོ་མར་གསར་གཏོད་མཛད་པ་དང་ཡང་དག་མཚུངས་པས། བསྐྱར་དུ་ཆེར་སྐྱེད་མེ་
ཤེལ་ཆེན་པོ་ནི་ཉི་འོད་བསྡུ་བའི་ཐད་དུ་བཀོལ་སྤྱོད་བྱས་སོང་། ཆུ་སྣོད་ཐང་དུ་ལྷུང་ཞིང་
ཚལ་སླང་འགྲེ་ལོག་རྒྱག་པ་མཐོང་མ་ཐག ཁ་གདངས་མིག་ཅེར་བྱེད་མཁན་གྱི་མི་མང་
དུ་འདུག་ལ། ཡང་ཧྲེན་ཐའེ་ཧྥུ་སྒོར་ལྔ་བཅུའི་ཡོན་སྤྲད་ནས་ཅི་པུའུ་སའེ་ཡི་བུད་མེད་
ཚོས་སོ་རྫུན་མ་སྤྲོད་ལེན་བགྱི་བའི་ཚུལ་ལ་ལྟ་ཞིང་། དེ་དག་མཚར་བར་འཛིན་པའི་སྐྱེ་བོ་
ཡང་བགྲང་ལས་འདས། སྔོན་ཆད་འགྲུལ་པ་གང་རེ་འདྲུད་པའི་མེ་འཁོར་གྱིས་སྐུ་ཞབས་
པུའུ་ལིང་གིས་སྒྲིག་སྦྱོར་བྱས་པའི་ཤེལ་གྱི་ཀླད་ཁེབས་དང་གོས་སྤུ་རིས་མའི་རྐུབ་སྟེགས
བདེ་མོ་སྒམ་མང་པོ་དྲུད་ཡོང་བ་དང་། འཁོར་སྒམ་བརྒྱ་དང་ཉི་ཤུ་ཅན་གྱི་ངང་ལག་སྐྱེལ་
བའི་མེ་འཁོར་ནི་ཕྱི་དྲོ་ཞིག་ལ་སོང་ནས་ཚར་རྒྱུ་མེད་ཀྱང་། ད་ལྟའི་དུས་ནང་རྙིང་ནས་ལྟ་
སྲོལ་མེད་པའི་མེ་འཁོར་སེར་པོ་ཞིག་ལས་ལྷག་མེད་ཅིང་། མི་སྡོད་མཁན་ཧ་ཅང་ཉུང་་བས་
ཡན་གར་དོར་བའི་ས་ཚུགས་སུ་འདུག་མི་དཔེ། གནམ་བདག་ཆོས་ལུགས་ཀྱི་ཆོས་སྐྱོང་
སྲིད་གཞུང་གིས་འཐུས་ཚབ་རུ་ཚོགས་མངགས་འོངས་ཏེ་འདབ་ཆགས་མཉམ་ཤི་དང “ཡ་
ཧུ་དཱ་པ་འཁྱམས་པོ” བསད་པའི་སྙན་ཞུར་ཞིབ་བཤེར་བྱེད་མགོ་བརྩམས། ཁོ་ཚོས་ཡེ་
ཤུའི་ཆོས་འཆད་མཁན་ཨན་ཏུང་ཉི་ཨའོ་དབྱི་ཧྲ་པེར་ནི་བྱིས་པ་ཚོ་དང་མཉམ་པོར་གབ་
སྦས་ཀྱི་རྩེད་མོ་རྩེ་བཞིན་པ་རྟོགས་ཙ་ན། ཁོའི་སྙན་ཞུ་ནི་ལོ་ལོན་ཧོན་ལོག་གི་ཐོན་དངོས་
ཡིན་པ་ཐག་བཅད་པས། དེ་འབྲེལ་དུ་ཁོ་ནི་རྒན་གསོ་ཁང་ནང་བསྐྱལ་ལོ། །ཅང་མ་འགོར་
བར། དེ་ཚོས་ཡང་ཡེ་ཤུའི་ཆོས་འཆད་མཁན་ཨའོ་ཀུའུ་སི་ཏུའུ་ཨན་ཧིར་ཞུ་བ་མངགས་
ཡོང་། དེ་ནི་ལས་ལ་འཇོན་པའི་དེང་རབས་ཀྱི་ལུགས་སྲུང་པ་ཞིག་སྟེ། མི་འགྲིག་ཆགས་
དཀའ་བ་ཅན་ཡིན་ཐོག སྤོབས་པ་ཆེ་ཞིང་རྩིང་བོར་བདོག ཉིན་རེར་ཐེངས་མང་པོར་
དངོས་སུ་ཅོང་བརྡུངས་ནས་མི་ཚོར་དོགས་ཟོན་བྱེད་དུ་བཅུག་པའི་ཁར། ད་རུང་དུད་ཚང་
རེ་རེའི་གཉིད་ལ་དགའ་བའི་མི་དག་བོས་ཏེ་མཆོད་འབུལ་ལ་བལྟ་རུ་འཇུག་སྲིད། ཡིན་
ནའང་ལོ་གཅིག་མ་འགོར་བར། ཁོར་མཁའ་དབུགས་ནང་ཁྱབ་པའི་སྒྱིད་ལུག་གི་དྲི་མ་
འགོས་པར། རྒུད་རུལ་དང་འགུལ་མེད་བཟོས་པའི་ཚ་གདུག་གི་ས་རྡུལ་ཡོངས་ཀྱིས་ཕམ་
པར་བཏང་ཞིང་། ཡང་དགུང་ཚིགས་ཀྱི་ཟ་མའི་ནང་གི་ཤ་རྡོག་གིས་ངར་ནས་བཟོད་མི་
ནུས་པར་དགུང་ཉལ་དུས་སྐབས་དཀྲུགས་ནས་བྱིང་རྨུགས་ཅན་དུ་བཏང་སོང་བར། ཆེས་
མཐའ་མར་རྩ་བ་ནས་འོས་མེད་བསྟུན་ཐབས་བྱེད་དགོས་པར་གྱུར།
ཝུའུ་ཨེར་སུའོ་ལ་འདས་རྗེས་སུ། ཁྱིམ་ནང་བསྐྱར་དུ་རྒུད་ཉམས་ཀྱི་རྣམ་པར་ལུས།
ཚུལ་དེ་འགྱུར་མེད་འཕྲལ་གཅོད་དང་བཙན་པོ་ཐོག་འདྲ་ཡི་ཨ་མཱ་ལན་ཏ་ཝུའུ་ཨེར་སུའོ་
ལས་ཀྱང་ཁ་ཕྱིར་བསྐོར་མ་ཐུབ། ལོ་མང་པོ་འགོར་རྗེས་མོ་ནི་བློ་རྒྱ་དང་སྤྲོ་དགའ་ཆེ་བ་
ལས་གཞན། དུས་གསར་གྱི་རྗེས་ཆོད་པའི་བུད་མེད་ཅིག་ཏུ་གྱུར་ཙ་ན། ས་སྒང་འདིའི་
སྟེང་རང་ས་གོར་མོ་ཞིག་བདེ་བར་འཛིན་ནུས་མཁན་གྱི་གྲས་སུ་ཚུད། དེའི་དུས་མོས་སྒོ་
དང་སྒེའུ་ཁུང་ཡོངས་སུ་ཕྱེ་ནས་དྲི་ངན་བསལ་ཞིང་། མེ་ཏོག་ར་བ་བསྐྱར་བཟོ་བགྱིས་པའི་
མཚུངས་སུ། ཉིན་དཀར་ཁྱམས་རིང་ནང་ཅི་འདོད་གང་འདོད་བྱེད་མཁན་གྱི་གྲོག་མ་
དམར་པོ་ཚང་མ་ལྔ་ལམ་དུ་བཏང་སྟེ། བརྗེད་ནས་ཡུན་རིང་འགོར་ཞིང་མགྲོན་པོར་དགའ་
བའི་ཁ་དབུགས་རང་ཧུར་བརྩོན་ཆེན་པོས་སླར་གསོ་བྱེད་བསམས་ཀྱང་། ཡོད་ཚད་ངལ་
བ་འབྲས་མེད་ཀྱི་ངོ་བོར་འཕོས་ཕྱིན་ཏོ། །ཧྥེ་ཨེར་ནན་ཏའི་སྒོ་བརྒྱབ་ནས་ཁུ་སིམ་ངང་
འཚོ་བར་ཨུ་ཚུགས་བྱེད་ཚུལ་ནི་གཏོར་བར་ཁག་པའི་རགས་ཆེན་ཞིག་ཏུ་གྲུབ་ལགས་
པས། དེས་ནི་ཝུའུ་ཨེར་སུའོ་ལའི་ལོ་བརྒྱར་གསོག་ཉར་བྱས་པའི་ཆུ་ལོག་དེ་འགོག་ཐུབ་
ནས་ཡོད། མོས་ཚ་རླུང་རྒྱུ་དུས་སྒོ་ཕྱེ་ཚུལ་བཀག་ཟིན་པར་མ་ཟད། ད་རུང་མི་ཚོར་བཀའ་
ཕབ་སྟེ་རྒྱ་གྲམ་དབྱིབས་ཀྱི་ཤིང་ལེབ་ཀྱིས་སྒེའུ་ཁུང་ཡོད་དོ་ཅོག་བརྟན་པོར་གཟེར་བཏབ།
མ་ཁྱིམ་ཚང་གི་སྲོལ་ལྟར་གསོན་ཡང་གཤིན་པོའི་འཚོ་བ་རོལ་རྒྱུ་རང་གཟབ་ནན་ངང་
ལག་བསྟར་མཛད། མོ་དང་གཟུགས་མི་མངོན་པའི་སྨན་པ་གཉིས་ཀྱིས་བར་མེད་བསྐུར་
རེས་བྱས་པའི་འཕྲིན་ཡིག་ནི་ཕམ་ཁའི་ནང་དུ་རྒྱུ་མཚམས་ཆད། ཕྱི་སྣུར་གྲངས་མེད་
བརྒྱུད་རྗེས་སུ། མོས་ནི་ཁ་ཆད་བྱས་པའི་ཉི་མ་དང་དུས་ཚོད་ནང་རང་ཉིད་ཉལ་ཁང་ནང་
བཀག་འཕྲལ། མགོ་བོ་བྱང་དུ་གཏད་ནས་ཉལ་ཞིང་། ལུས་ཧྲིལ་པོར་ཕྱིང་བ་དཀར་པོ་ཞིག་
ལས་ཅི་ཡང་མ་བཀབ། དགོང་མོའི་ཆུ་ཚོད་གཅིག་པའི་སྟེང་། མོའི་ཚོར་བར་མི་ཞིག་གིས་
གཤེར་ཁུ་འཁྱག་པས་བངས་མྱོང་བའི་ལག་ཕྱིས་ཤིག་རང་གི་ངོ་གདོང་དུ་འགེབས་པར་
བྱས། མོ་སད་དུས་ཉི་འོད་ནི་སྒེའུ་ཁུང་གི་ཕྱི་རོལ་ཏུ་ལམ་ལམ་བཀྲ་བར། ལུས་ངོས་སུ་
འཇའ་དབྱིབས་ཀྱི་རྨ་ཁ་འཇིགས་པོ་ཞིག་བཏོད་སྣང་སྟེ། བརླ་རྩ་ནས་ཡར་བྲང་ངོས་སུ་
འཐེན་ནས་འདུག དེ་ལྟར་ལུས་གསོའི་དུས་རིམ་མཇུག་མ་རྫོགས་པར། མོར་གཟུགས་མི་
མངོན་པའི་སྨན་པ་ཡི་རྨོངས་མུན་བརྗོད་པའི་འཕྲིན་ཡིག་དེ་འབྱོར། འཕྲིན་ཡིག་ནང་
དུས་ཚོད་དྲུག་གི་ཞིབ་དཔྱད་བརྒྱུད་ནས། ཁོ་ཚོས་མོ་ཡིས་ཡང་དང་བསྐྱར་དུ་སྤྲོས་བརྗོད་
ཞིབ་མོ་བྱས་པའི་ནད་གཞི་དང་མཐུན་པའི་ནད་རིགས་ཅི་ཡང་མ་རྙེད་ཅེས་བྲིས་ནས་ཡོད།
དོན་དངོས་སུ་འདི་ནི་མོས་དེ་སྔོན་གྱི་བྱ་དངོས་ཀྱི་མིང་ངོ་མ་མ་བོས་པའི་གོམས་གཤིས་
ངན་པས་བསྐྱེད་པའི་འཁྲུག་ལོང་ཞིག་རེད། སེམས་ཀྱི་ཚུར་སྣང་བརྒྱུད་དེ་གཤགས་བཅོས་
བགྱིད་མཁན་གྱི་ཕྱི་ནད་སྨན་པ་ཚོས་མོའི་བུ་སྣོད་ཐུར་དུ་ལུག་པ་ལས་ཅི་ཡང་མ་རྙེད། རེ་
བ་ནི་བུ་སྣོད་འདེགས་བྱེད་སྤྱད་ནས་ཇེ་དྲང་ལ་གཏོང་རྒྱུ་རང་ཡིན། བློ་ཕམ་པའི་ཧྥེ་ཨེར་
ནན་ཏས་དེ་ལས་ལྷག་པའི་འགྲེལ་བཤད་གསལ་བོ་ཞིག་འདོད་ནའང་། ངོ་ཡེ་ནས་ཐུག་མ་
མྱོང་བའི་སྨན་པ་ཚོས་མཚམས་དེ་ནས་བཟུང་འཕྲིན་ལན་བསྐུར་མ་ཡོང་། ཆ་རྒྱུས་མེད་
པའི་མིང་ཚིག་དེ་ནི་མོའི་སེམས་ཀྱི་ཁུར་བོར་གྱུར་སོང་། དེ་བས་ཆེས་མཐའ་མར་མོས་ངོ་
ཚ་དོར་ནས་བུ་སྣོད་འདེགས་བྱེད་ཟེར་བ་དོན་ངོ་མར་ཅི་ཞིག་ཡིན་ཚུལ་འདྲི་རྒྱུར་ཐག་
གིས་བཅད། དུས་སྐབས་དེའི་ནང་ད་གཟོད་ཧྥ་རན་སེའི་སྨན་པ་ཉིད་ཟླ་གསུམ་གྱི་སྔོན་དུ་
ཁང་བའི་གདུང་མར་བཀལ་ནས་ལྕེབས་ཚུལ་ཤེས་པ་དང་། ད་རུང་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡའི་སྔོན་ཆད་ཀྱི་གྲོགས་པོ་ཞིག་གིས་གྲོང་རྡལ་གྱི་མི་ཚང་མའི་ངོ་
རྒོལ་ལ་ཁ་ཡ་མ་བྱས་པར་མི་དེ་དུར་སྦས་བྱས་ཚུལ་ཡང་གསལ་བོར་རྟོགས། དེར་བརྟེན་
མོས་ནི་རེ་བ་མཐའ་དག་རང་གི་བུ་ལ་བཅོལ། ཧོ་སའེ་ཨེར་ཁ་ཏིའེ་ཨའོ་ཡིས་ཀྱང་རོ་མ་
ནས་མོར་བུ་སྣོད་འདེགས་བྱེད་འགའ་རེ་བསྐུར་འོངས། མོས་གསལ་བཤད་ཡི་གེ་བྱང་བར་
བཀླགས་རྗེས་ལམ་སང་སྤྱོད་ཁང་ནང་འཕངས་སོང་སྟེ། འདི་ལྟར་བྱེད་དོན་ནི་གཞན་ཚོས་
རང་གི་གསང་བའི་ན་ཚུལ་དེའི་འབྱུང་ཁུངས་ཤེས་སུ་མི་འཇུག་པའི་ཆེད་རེད། ཉེན་
འགོག་འདི་ཡང་ལྷག་མ་རང་ཡིན། རྒྱུ་མཚན་ནི་ཁྱིམ་ནང་མང་པོ་ལྷག་མེད་པའི་མི་དེ་
ཚོས་མོར་མཉམ་འཇོག་གང་ཡང་བྱས་མི་འདུག་པས་སོ། །སང་ཐ་སུའོ་ཧྥེ་ཡ.ཏེ་ལ“པི་ཏས་
ཟ་རི་ཟི་རིའི་ངང་ཚེ་མཐའི་ཁེར་རྐྱང་གི་དུས་ཚོད་དེ་སྐྱེལ་ཐབས་བྱས། ཉི་མ་རེ་རེར་ཁྱིམ་
མི་ཚོར་མཁོ་བའི་ཟས་རིགས་ཉུང་ངུ་དེ་གྲ་སྒྲིག་གནང་རྗེས། རང་ལུས་ཀྱི་ནུས་ཤུགས་ཡོད་
དགུ་ཧོ་སའེ་ཨེར་ཁ་ཏིའེ་ཨའོ་གཉིས་པར་སྲི་ཞུ་སྒྲུབ་པའི་ཐད་རྩལ་དུ་སྤྲུག་གིན་གདའ།
ཨ་མཱ་ལན་ཏ་ཝུའུ་ཨེར་སུའོ་ལས་མཛེས་མ་ལེ་མེ་ཏའེ་སི་ཡི་འགུགས་ཤུགས་རབ་ཅིག་
རྒྱུན་འཛིན་བྱས་སྣང་སྟེ། མོས་ནི་སྔོན་ཆད་ཝུའུ་ཨེར་སུའོ་ལར་མནར་གཅོད་གཏོང་
སྐབས་ཀྱི་དུས་ཚོད་ཀུན་པོ་ལས་བྱ་འབྲི་བའི་ཐད་དུ་བཀོལ་བཞིན་མཆི་བ་ལ། སློབ་སྦྱོང་
ཐད་རིག་བཟང་དང་གཟབ་ནན་མངོན་མགོ་བརྩམས་པས། ཨའོ་ལེ་ལི་ཡ་ནུའོ་གཉིས་པར་
མཚོན་ན་སྔོན་ཆད་མེ་མེ་ཡི་སྟེང་དུ་བཅངས་པའི་རེ་བ་དེ་བསྐྱར་དུ་མེ་བཞིན་སྦར། ཁོས་
ངང་ལག་ཀུང་སིའི་དུས་སྐབས་ཀྱི་གོམས་སྲོལ་ལྟར། བུ་མོ་དེ་པུའུ་ལུའུ་སའེ་ཨེར་རུ་
བསྐྱལ་ནས་སློབ་སྦྱོང་གི་འགན་དེ་གྲུབ་ཏུ་བཅུག་ཐོག རེ་སྐུལ་འདིའི་འདེད་སྐྱོད་འོག་
དྲག་ཆར་གྱིས་བརླགས་ཟིན་པའི་ས་གཞི་འདིར་གསོན་ཤུགས་སླར་རྒྱས་འབྱུང་བར་ཚོད་
ལྟ་བྱ་སྙམ་སྐྱེས། དུས་སྐབས་དེར་ཁོའི་གཟུགས་བརྙན་ནི་ཁྱིམ་ཚང་དེར་མཐོང་དཀོན་པ་
ཡིན། ཁོ་མངོན་པའང་གཙོ་བོ་ཨ་མཱ་ལན་ཏ“ཝུའུ་ཨེར་སུའོ་ལར་ལྟ་རུ་ཡོང་དུས་རེད། དེ་
བས་དུས་ཚོད་ཀྱིས་སྔར་ནས་ཁོ་ནི་ཧྥེ་ཨེར་ནན་ཏའི་མིག་ནང་གི་མི་ཆ་མེད་དུ་བསྒྱུར་
ཟིན་ནས་ཡོད། ཨའོ་ལེ་ལི་ཡ་ནུའོ་ཆུང་བ་རིམ་བཞིན་ནར་སོན་ཏེ་གཞོན་ནུའི་དུས་སྐབས་
སུ་སླེབས་པར། ནམ་རྒྱུན་རང་གི་འཇིག་རྟེན་དུ་བྱིང་ནས་བདོག་པས་ཚོད་ཐིག་དཀའ།
ཨའོ་ལེ་ལི་ཡ་ནུའོ་གཉིས་པས་ཧྥེ་ཨེར་ནན་ཏ་ལོ་ན་རྒས་པའི་དུས་སུ་སེམས་སྙི་འགྲོ་བར་
རེ་མྱོང་། དེ་ལྟ་ན་བྱིས་པ་དེ་གྲོང་རྡལ་གྱི་འཚོ་བར་ཞུགས་སུ་འཇུག་པར་ཆོག་མཆན་ཐོབ་
ངེས་པས། དུས་སྐབས་དེ་འདྲར་མི་གཞན་གྱིས་བསམ་གཟས་ནས་ཁོའི་སྐྱེ་ཁུངས་ལ་ཚོད་
དཔོག་བྱེད་མི་དཔེ་སྙམ། ཡིན་ཡང་ཨའོ་ལེ་ལི་ཡ་ནུའོ་ཡིས་བཙོན་མ་ལྟ་བུའི་ཁེར་རྐྱང་དེ་
སྲུང་འདོད་པ་འདྲ་བས། ཕྱི་རོལ་གྱི་འཇིག་རྟེན་ཤེས་འདོད་ཀྱི་འདུ་ཤེས་ཤར་མ་མྱོང་། ཝུའུ་
ཨེར་སུའོ་ལས་མི་གཞན་ལ་བཀའ་ཕབ་སྟེ་མེར་ཅི་ཡ་ཏེ་སིའི་ཁང་བའི་སྒོ་མོ་འབྱེད་དུ་
འཇུག་དུས། ཁོ་ནི་ནམ་རྒྱུན་དེ་གར་ཕྱིན་ནས་ཕར་འགྲོ་ཚུར་འོང་བགྱིད་པའི་མཚུངས་སུ།
ཕྱེད་ཙམ་ཕྱེ་བའི་ཁང་བ་ཡི་སྒོའི་ནང་ལྟ་བར་བྱེད། མི་སུས་ཀྱང་དུས་ནམ་ཞིག་ནས་བཟུང་
ཧོ་སའེ་ཨེར་ཁ་ཏིའེ་ཨའོ་གཉིས་པ་དང་ཁོ་གཉིས་གྲོགས་པོར་གྱུར་ཚུལ་དེ་རྟོགས་མ་བྱུང་།
ཨའོ་ལེ་ལི་ཡ་ནུའོ་གཉིས་པས་དུས་ཡུན་རིང་བོ་ཞིག་འགོར་རྗེས་སུ་གཞི་ནས་བྱིས་པས་མེ་
འཁོར་ས་ཚིགས་ཀྱི་དམར་གསོད་དེ་འཆད་བཞིན་པ་ཐོས་པས། ད་གཟོད་མཛའ་འབྲེལ་
དེའི་ཡོང་ཁུངས་ཤེས། ཉིན་དེར་མི་ཞིག་གིས་གསོལ་ཅོག་མདུན་དུ་ངང་ལག་ཀུང་སི་ཕྱིར་
འཐེན་བྱས་པ་ཡིས་གྲོང་རྡལ་ཉམས་མགོ་བརྩམས་སོང་ཟེར་ཞོར་ཤུགས་རིང་ཕྱུང་བ་ལ།
ཨའོ་ལེ་ལི་ཡ་ནུའོ་ཡིས་དུས་ཐོག་དེར་ཕྱིར་རྒོལ་བགྱིས་འོངས། སྐད་ཆའི་ནང་ཁོའི་ལོ་ན་
ཚོད་དང་མི་འཚམ་པའི་ལེགས་སྨིན་དེ་གསབ་ནས་བདོག ཁོའི་ལྟ་ཚུལ་ནི་རྒྱུན་མཐོང་
གི་འགྲེལ་བཤད་དང་གཏན་ནས་མི་འདྲ་སྟེ། མ་ཁུང་ཏོ་ནི་ཕྱོགས་ཀུན་ཡར་ཡར་འགྲོ་ཞིང་
ཕུགས་འདུན་ཆེ་བའི་ས་ཆ་ཞིག་ཡིན་ནའང་། ངང་ལག་ཀུང་སིས་འཕུང་དཀྲུག་དང་
ཉམས་དམས། བཙིར་གནོན་བར་མེད་བྱས་སོང་བ་དང་། ད་རུང་ཁོ་ཚོའི་བཟོ་བཀོད་པས་
དྲག་ཆར་དྲངས་བྱུང་བར་མ་ཟད། དོན་དེར་ཁ་གཡར་ནས་བཟོ་པ་ཚོའི་ཁས་ལེན་དམ་
བཅའ་ལག་ཏུ་བསྟར་བར་གཡོལ་བ་ཡིན་ཟེར། ཁོས་བརྗོད་པ་ཚང་མར་གནས་ལུགས་
ཀྱིས་ཕྱུག་པར་བརྟེན། ཧྥེ་ཨེར་ནན་ཏའི་མིག་ལམ་དུ་ཡེ་ཤུ་ལོ་ན་གཞོན་དུས་དཔེ་ཆ་པར་
གུས་མེད་ངང་འགྲན་བཙུགས་ནས་བརྩད་དེ་ཕམ་པར་བཏང་བའི་ཚུལ་དག་ཤར་བར་གྱུར།
ཁོས་ད་རུང་མི་ཚོས་ཁས་ལེན་འགྱུར་གྱི་བྱུང་རིམ་ཕྲ་མོ་ཡང་དག་ཅན་མོད་པོ་སྤྱད་ཅིང་།
དམག་དཔུང་གིས་ཇི་ལྟར་མེ་འཁོར་ས་ཚིགས་ཀྱི་བཟོ་པ་སྟོང་གསུམ་པོ་བསྐོར་ནས་མེ་
མདའ་བརྒྱབ་སྟེ་བསད་ཚུལ་དང་། ཇི་ལྟར་བེམ་པོ་ཡོད་ཚད་འཁོར་སྒམ་ཉིས་བརྒྱ་ཅན་གྱི་
མེ་འཁོར་ནང་བཞག་སྟེ་རྒྱ་མཚོའི་ནང་འཕངས་པ་སོགས་ཞིབ་ཏུ་སྤྲོས་བརྗོད་བྱས་པར་
མངོན། མི་མང་ཤོས་དང་མཚུངས་པར། ཧྥེ་ཨེར་ནན་ཏས་ཀྱང་གཞུང་ཕྱོགས་ཀྱི་བརྗོད་
ཚུལ་ཁོ་ན་ལས་གོ་མེད་པས། མེ་འཁོར་ས་ཚིགས་སུ་དོན་དག་གང་ཡང་མ་བྱུང་བའི་ཆར་
ཡིད་ཆེས་ཀྱིས་ཁེངས་ནས་ཡོད། དེ་བས་བྱིས་པ་ཡིས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་
ཨེན་ཏིའེ་ཡའི་སྲིད་གཞུང་མེད་པའི་རིང་ལུགས་ཀྱི་བསམ་བློའི་རྒྱུན་བསྐྱངས་འདུག་པ་
མཐོང་བས་ཆེས་ཆེར་མཚར་བ་ལ། དེ་མ་ཉིད་དུ་ཁོའི་ཁྱི་ཁ་བཙུམ་དགོས་པའི་བཀའ་ཕབ།
ཨའོ་ལེ་ལི་ཡ་ནུའོ་གཉིས་པས་དེ་ནི་མཚེ་མ་སྤུན་ཟླའི་བཤད་ཚུལ་ཡིན་པ་གསལ་བོར་
རྟོགས་སོང་། དོན་དངོས་སུ་ཧོ་སའེ་ཨེར་ཁ་ཏིའེ་ཨའོ་ནི་སྨྱོན་པའི་སར་བཞག་འདུག་ཀྱང་།
ཁྱིམ་ནང་དུ་ཀླད་པ་ཆེས་གསལ་བ་ནི་ཁོ་ཡིན། ཁོས་ཨའོ་ལེ་ལི་ཡ་ནུའོ་ཆུང་བར་འབྲི་ཀློག་
བསླབ་ཅིང་། ཁོར་སྣེ་ཁྲིད་དེ་ལུག་ལྤགས་ཤོག་བུའི་དེབ་ལ་ཞིབ་འཇུག་བྱས་པ་ལས་གཞན།
ངང་ལག་ཀུང་སིས་མ་ཁུང་ཏོ་རུ་བཞག་པའི་ཤུགས་རྐྱེན་ཐད་ཁོར་གཞན་དང་མི་འདྲ་བའི་
ལྟ་ཚུལ་ལྷུག་བརྗོད་ཅི་ཐུབ་བྱས། ཡིན་ཡང་ལོ་མང་པོའི་རྗེས་སུ་ཨའོ་ལེ་ལི་ཡ་ནུའོ་ཕྱི་རོལ་
འཇིག་རྟེན་དང་འབྲེལ་འདྲིས་བྱེད་སྐབས། བཤད་ཚུལ་རིགས་དེ་ནི་ལུགས་མཐུན་མིན་པ་
ཤེས། རྒྱུ་མཚན་ནི་ལོ་རྒྱུས་སྨྲ་མཁན་ཚོས་སློབ་དེབ་ནང་ཚད་གཞིར་བཟོས་པའི་ལྟ་བ་ནོར་
འཁྲུལ་ཅན་དང་གཏན་ནས་མི་འདྲ་བས་རེད། ཅུང་དབེན་གནས་སུ་འདུག་པའི་ཁང་བ་
རང་ནི་ཚ་རླུང་དང་ས་རྡུལ། ད་དུང་ཚ་གདུག་གང་གིས་ཀྱང་གནོད་མི་ཚུགས་པས། ཁོ་
གཉིས་དེ་འདྲའི་གནས་སུ་སྡོད་པར། མིག་སྔུན་དུ་ཕ་མེས་ཚོའི་ས་རུ་བརྒྱུད་ཡོང་བའི་
གནས་ཚུལ་མངོན་ནས་ཡོང་། རྒྱང་རིང་བའི་དུས་ཏེ། ཁོ་ཚོ་མ་སྐྱེས་པའི་སྔོན་དུ། མགོ་རུ་
འདབ་ཆགས་ཀྱི་གཤོག་པའི་དབྱིབས་ཅན་གྱི་རྒྱ་ཞྭ་ལི་མོ་གོན་པའི་བགྲེས་པོ་ཞིག་གིས་
རྒྱབ་སྒེའུ་ཁུང་ལ་གཏད་ནས་ལྷུག་བརྗོད་བྱས་འོངས། ཁོ་གཉིས་ཀྱིས་དུས་མཉམ་དུ་ཁང་
བའི་ནང་དུས་ནམ་ཡང་ཟླ་གསུམ་པ་དང་། དུས་ནམ་ཡང་གཟའ་ཟླ་བ་ཡིན་པ་ཚོར། དེ་
བས་ཧོ་སའེ་ཨེར་ཁ་ཏིའེ་ཨའོ་པུའུ་ཨེན་ཏིའེ་ཡ་ནི་ཁྱིམ་མིས་ལབ་པ་དེ་འདྲའི་དམུན་པོ་
ཞིག་དང་མི་འདྲ་བ་གསལ་བོར་རྟོགས་ལ། དོན་དངོས་སུ་ཁོ་གཅིག་པུ་ཀླད་པ་གསལ་ཚེ་
གཞི་ནས་དོན་རྣལ་མ་རང་ལྟ་ཞིབ་ནུས་པ་ཡིན། མ་གཞི་དུས་ཚོད་ལ་ཆ་བཞག་ནའང་
ནོར་འཛོལ་དང་བློ་ཡུལ་ལས་འགོངས་པ་སོགས་འབྱུང་སྲིད་པ་ལས་གཞན། རྒྱུ་རྐྱེན་དེར་
བརྟེན་ནས་གས་འགྲོ་སྟེ། ཁང་བ་ག་གེ་མོའི་ནང་འགྱུར་མེད་ཀྱི་དུམ་ཚན་བསྐྱུར་ངེས་སོ། །
ཧོ་སའེ་ཨེར་ཁ་ཏིའེ་ཨའོ་ཡིས་ལུག་ལྤགས་ཤོག་བུའི་དེབ་ངོས་ཀྱི་འགྲེལ་དཀའ་བའི་
གསལ་བྱེད་ཡི་གེ་རེ་རེ་བཞིན་རིགས་བཀར་མཛད། གསལ་བྱེད་དེ་དག་ནི་རེ་རེ་བྱས་ནས་
བལྟས་ཚེ་སྡོམ་འགོ་བའམ་ཤིག་འགྲོ་བ་དང་གཉིས་སུ་མེད། མེར་ཅི་ཡ་ཏེ་སིས་ཞིབ་ཕྲ་ཡི་
ཡིག་ཚུགས་ལས་མངོན་འོངས་པ་ནི་ལྕགས་རྡང་སྟེང་བཀལ་བའི་ལྭ་བ་དང་མཚུངས།
འོན་ཀྱང་ཁོ་ནི་དེ་དག་ཡིག་རིགས་གཅིག་གི་ཁོངས་སུ་འདུ་བར་ཡིད་ཆེས་ཏེ། སྤྱིའི་
གྲངས་ཀ་ཞེ་བདུན་ནས་ང་གསུམ་བར་གྱི་གསལ་བྱེད་རེའུ་མིག་ནང་དུ་ཡོད་ངེས་ཡིན་
སྙམ། ཨའོ་ལེ་ལི་ཡ་ནུའོ་ཡིས་དབྱིན་ཡིག་གི་ཤེས་བྱ་ཀུན་བཏུས་ནང་དེ་དང་རིགས་འདྲ་
བའི་རེའུ་མིག་ཅིག་མཐོང་ཚུལ་ཡིད་ལ་ཤར་བས། དེ་བླངས་ནས་ཁང་བའི་ནང་ཧོ་
སའེ་ཨེར་ཁ་ཏིའེ་ཨའོ་གཉིས་པའི་གྲུབ་འབྲས་དང་བསྡུར་ཙ་ན། མཇུག་འབྲས་ནི་ཁ་
འགྲིག་སོ་འགྲིག་ཏུ་གྱུར་ནས་ཡོད།
གབ་ཚིག་བྱ་དགའི་འཛིན་ཤོག་འགྲེམ་སྤེལ་བྱེད་འདོད་པའི་དུས་སྐབས་དེའི་ནང་།
ཨའོ་ལེ་ལི་ཡ་ནུའོ་གཉིས་པ་ཉིན་རེར་སད་པའི་ཚེ་ན་མགྲིན་པའི་ནང་མདུད་པ་བརྒྱབ་
འདྲ་བྱུང་ལ། དེ་ནི་ངུ་འདོད་ཀྱང་བཙན་གྱིས་བསྲན་པའི་ཚོར་བ་དེ་དང་མཚུངས། ཕེ་ཐེ་
ལ་ཁོ་ཐེ་སིས་ཚུལ་དེ་དཀའ་སྡུག་གི་འཚོ་བས་བསྐྱེད་པའི་དཀའ་ལས་ཤིག་ཏུ་ངོས་བཟུང་
བས། བསྟུད་མར་ལོ་གཅིག་ལྷག་ལ་ཉིན་རེར་སྤུ་ཤུད་ཆུང་བ་སྦྲང་རྩིའི་ནང་བསྒྲེས་རྗེས་
ཁོའི་རྐན་ངོས་སུ་ཡང་ཡང་བསྐུས་པར་མ་ཟད། ཁོར་ལ་ཕུག་མངར་མའི་ཁུ་དྭངས་འཐུང་
དུ་བཅུག མགྲིན་པའི་ནང་གི་སྲ་སྐྲན་ཇེ་ཆེར་སོང་སྟེ་དབུགས་ཀྱི་འབྱིན་རྔུབ་ལ་དཀའ་
ཁག་བྱུང་མཚམས་སུ། ཨའོ་ལེ་ལི་ཡ་ནུའོ་གཉིས་པ་ཉིད་པི་ལར་ཐེར་ནེ་ལ་འཚོལ་བར་
ཕྱིན་ཏེ། མོར་ན་ཟུག་དེ་གཞོམ་སྤྱད་ཀྱི་སྨན་རྩྭ་ཡོད་མེད་དྲིས། ལོ་བརྒྱར་བུད་ཀྱང་ད་རུང་
ལུས་པོ་བཟང་བའི་རྒན་མོ་དེས་ས་འོག་གི་སྨད་འཚོང་ཁང་ཞིག་གཉེར་ནས་བདོག མོ་
ནི་རྨོངས་དད་ཀྱི་ཆེད་ཕན་བཅོས་ཐབས་དག་ལ་དེ་འདྲ་ཡིད་ཆེས་མེད་པས། མངོན་ཤེས་
མངའ་བའི་ཤོན་པད་ཀྱི་སྣེ་ཁྲིད་དང་དུ་བླངས་སོང་། མོས་དཔའ་རྒོད་ཅིན་ཡོན་གྱི་མགྲིན་
པ་ནི་རལ་གྲི་འཛིན་མཁན་གྱི་གྲི་རྩེས་རྨས་ཚུལ་མཐོང་བས། དེ་བཞིན་དུ་ཧྥེ་ཨེར་ནན་
ཏས་ཁབ་གཟེར་རིང་བོ་སྤྱད་དེ་འདྲ་པར་ནང་གི་ཁྱོ་གའི་མགྲིན་པར་གཙགས་པ་ཡི་ཐབས་
རྡུགས་ཀྱིས་ཁོ་ཁྱིམ་དུ་འདྲེན་བསམས་ཀྱང་། རྫུ་འཕྲུལ་གནད་ལ་མ་ཁེལ་བས་ལུས་ལ་
འབྲས་སྐྲན་བྱུང་བ་ཡིན་ཞེས་འདོད། ཨའོ་ལེ་ལི་ཡ་ནུའོ་གཉིས་པར་གཉེན་སྒྲིག་འདྲ་པར་
ལས་འདྲ་པར་གཞན་གང་ཡང་མེད། དེ་དག་ཡོད་ཚད་ཁྱིམ་ནང་གི་འདྲ་པར་འཇུག་སའི་
དེབ་ནང་བཅུག་ནས་འདུག དེར་བརྟེན་ཁོས་ཆུང་མས་མཉམ་འཇོག་བྲལ་བའི་སྐབས་
ནང་ཕྱོགས་ཀུན་བཙལ་བ་ལ། མཇུག་འབྲས་སུ་ལྭ་བ་འཇོག་སའི་སྒམ་གྱི་གྲུ་ག་ཟབ་སར་
ཕྱི་ཤུན་མ་བཀོག་པའི་བུ་སྣོད་འདེགས་བྱེད་ཆུན་པོ་ཕྱེད་ཀ་ཅན་ཞིག་རྙེད་བྱུང་། ཁོས་
དམར་མདོག་གི་འགྱིག་གོར་ཆུང་བ་དེ་ནི་རྫུ་འཕྲུལ་མཁན་གྱི་སྤྱོད་ཆས་ཡིན་ངེས་སྙམ་
པས། དེ་ལས་གཅིག་ཁུག་མའི་ནང་བསྡུས་རྗེས་ཕེ་ཐེ་ལ་ཁོ་ཐེ་སིར་བལྟ་རུ་བཅུག མོས་
དེ་ནི་བྱེ་བྲག་གི་ཅི་ཞིག་ཡིན་པ་མ་ཤེས་ནའང་། ཆེས་དོགས་པ་ཟ་སར་སྙམ་པར་བརྟེན།
ཁོར་ཆུན་པོ་ཕྱེད་ཀ་ཚང་མ་ཁྱེར་ཡོང་དུ་བཅུག་རྗེས་ལྷས་རའི་ནང་དཔལ་འབར་གཅིག་
གི་སྣ་ནས་ཡོངས་སུ་བསྲེགས། སྔོན་བསམ་ཁྲོད་ཀྱི་ཧྥེ་ཨེར་ནན་ཏའི་རྫུ་འཕྲུལ་ལ་གདོང་
གཏད་གཅོག་སླད། མོས་ཨའོ་ལེ་ལི་ཡ་ནུའོ་གཉིས་པར་མཛུབ་སྟོན་སྒོས་སྒོ་ང་རུམ་བཞིན་
པའི་བྱ་མོ་ཞིག་ཆུར་བངས་རྗེས་གསོན་པོར་ལི་སྡོང་གི་འོག་དེར་བཅུག ཁོ་ནི་ཡིད་ཆེས་
བརྒྱ་ཡིས་བརྟས་ནས་འཆར་གཞི་ལག་བསྟར་མཛད། ཆེས་མཐའ་མར་ལོ་མ་སྐམ་པོས་
ས་གསར་བ་དག་མནན་པའི་སྐད་ཅིག་མར་དབུགས་འབྱིན་རྔུབ་ཇེ་བཟང་ལ་རབ་ཅིག་
སོང་འདྲའི་ཚོར་བ་རྒྱས། འོན་ཏེ་ཧྥེ་ཨེར་ནན་ཏ་ཡི་ཕྱོགས་སུ། རྐུན་ལ་ཤོར་བ་ནི་གཟུགས་
མི་མངོན་པའི་སྨན་པ་རྣམས་ཀྱི་རྒོལ་ལན་ཡིན་པར་འདོད་པས། མོས་ནང་སྦྱར་གྱི་ནང་
ཕྱོགས་སུ་ཁུག་མ་ཆུང་བ་ཞིག་བཟོས་འཕྲལ། བུ་ཡིས་གསར་དུ་བསྐུར་ཡོང་བའི་བུ་སྣོད་
འདེགས་བྱེད་ཚང་མ་དེའི་ནང་ཉར་ཚགས་བྱས།
བྱ་མོ་སྦས་ནས་ཟླ་བ་དྲུག་འགོར་རྗེས། ཨའོ་ལེ་ལི་ཡ་ནུའོ་གཉིས་པ་ནི་ནམ་གུང་གློ་
ལུ་བྱས་ཏེ་གཉིད་ལས་སད། ཚོར་བའི་གཞི་རུ་སྡིག་སྲིན་གཉིས་ཀྱིས་རང་གི་མགྲིན་པ་
སྒག་བཞིན་པ་དང་མཚུངས། བར་དེར་ཁོས་གསལ་བོར་ཤེས་པ་ནི་རྫུ་འཕྲུལ་ལྡན་པའི་བུ་
སྣོད་འདེགས་བྱེད་ཅི་འདྲ་ཞིག་བསྲེགས་ཤིང་། བགེགས་སྐྲོད་བགྱི་སྤྱད་ཀྱི་བྱ་མོ་གང་མང་
ཞིག་ཆུ་ནང་སྦངས་ཀྱང་། ལས་སླ་ཞིང་སྐྱོ་ཡུས་ཀྱིས་ཁེངས་པའི་དོན་དངོས་ཤིག་ནི་བསྒྱུར་
དུ་མེད་དེ། གསལ་བོར་བཤད་ན་རང་ཉིད་འཆི་རྒྱུ་ཡིན་པ་རང་རེད། ཁོས་དོན་དེ་མི་སུ་
ལའང་བཤད་མ་མྱོང་། ཡ་ཆུང་ཧྲིལ་པོ་སེམས་ཁྲལ་གྱིས་ཁེངས་པ་ནི་རང་ཉིད་མ་འདས་
པའི་སྔོན་ལ་ཨ་མཱ་ལན་ཏ“ཝུའུ་ཨེར་སུའོ་ལ་པུའུ་ལུའུ་སའེ་ཨེར་རུ་སྐྱེལ་ཐུབ་མིན་དེ་ཡིན།
དེ་བས་ཁོས་སྔོན་ཆད་ལས་ལྡབ་ཀྱིས་བརྩོན་འགྲུས་བསྐྱེད་ནས་ལས་ཀར་འབད། བྱ་དགའི་
འཛིན་ཤོག་བཙོང་རྒྱུ་ནི་གཟའ་འཁོར་གཅིག་ལ་ཐེངས་རེ་ནས་ལན་གསུམ་དུ་སྤར། ཉིན་
རེའི་ཞོགས་པར་ཁོ་ཚོང་འདུས་སུ་རྒྱུ་བ་མཐོང་ཐུབ་ཅིང་། བས་མཐའི་ཆེས་དབུལ་བའི་
སྲང་ལམ་ཡང་རྗེས་སུ་བསྐྱུར་མི་སྲིད། དེ་འདྲའི་སྒུག་ལོང་མེད་པའི་རྣམ་པ་ནི་འཆི་ལ་ཉེ་
བའི་མིའི་སྟེང་ནས་མ་གཏོགས་རིག་མི་ཐུབ། “གནམ་སྦྱིན་གྱི་བྱ་དགའི་འཛིན་ཤོག་ཡོང་
ནས་ཡོད།” ཁོས་སྐད་ཆེན་པོས “གོ་སྐབས་བཟང་པོ་འདི་ཤོར་དུ་མ་འཇུག ལོ་བརྒྱའི་
ནང་རེབ་འདི་མ་གཏོགས་མེད” ཅེས་ལབ་སོང་། ཁོས་ནུས་ཤུགས་ཡོད་དགུ་བཏོན་ནས་སྤྲོ་
དགའ་ཅན་དང་བརྩེ་སེམས་ཅན། བདེ་ཐང་ཅན་བཅས་ཀྱི་ཚུགས་ཀ་སྟོན་པར་བྱེད་ཀྱང་།
གལ་སྲིད་ཁོའི་འཇིགས་པའི་རྔུལ་ཆུ་དང་མདོག་སྐྱ་བོར་མངོན་པའི་ངོ་གདོང་དེ་མཐོང་ཚེ།
བསྲན་ཚུགས་སྒོས་འདེགས་སྐྱོར་ཅི་ནུས་བྱེད་བཞིན་པ་དེ་རྟོགས་པར་འགྱུར། ལན་རེར་ཁོ་
ནི་མིས་མཐོང་ཁག་པའི་ས་སྟོང་དུ་གཞའ་སྟེ། མར་ཙོག་ནས་ཕུང་བོའི་ནང་འདྲེ་སྡེར་གྱིས་
བསྟུན་འདྲའི་བཟོད་དཀའི་ན་ཟུག་སྲོན་བཞིན་ཡུད་ཙམ་རིང་དབུགས་འབྱིན་རྔུབ་བྱེད་
པ་ཡིན། དེ་ལྟར་ནམ་གུང་སླེབས་ཀྱང་ཁོ་ད་རུང་སྨད་འཚོང་ཁང་ནང་འཁྱམས་ཉུལ་བྱེད་
བཞིན་ཏེ། སྐད་པར་འཁོར་ལོར་འགྲོགས་ནས་ངུ་བཤུམ་བགྱི་བའི་ཁེར་རྐྱང་གི་བུད་མེད་
ཚོར་ལས་བཟང་པོ་ཡོང་བའི་ཆེད་དུ་བརྩོན། “གྲངས་ཀ་འདི་ཟླ་བ་བཞིའི་རིང་སྒོར་སོང་
མེད།” ཁོས་དེ་ལྟར་འཆད་ཞོར་ལག་ནང་གི་བྱ་དགའི་འཛིན་ཤོག་བསྟན་ནས “གོ་སྐབས
ཤོར་དུ་མ་འཇུག མི་ཚེ་ནི་ཁྱོད་ཀྱི་རྟོག་བཟོ་ལས་ཆེས་ཐུང་ངོ” ཞེས་བརྗོད་པར་མཛད།
ཕྱིས་སུ་མི་རྣམས་ཀྱིས་ཁོར་བརྩི་བཀུར་གྱི་བསམ་པ་ཡལ་བས་ཁྲེལ་དགོད་བྱེད་མགོ་
བརྩམས། ཆེས་མཐའ་མའི་ཟླ་འགའི་ནང་། ཀུན་པོས་སྔོན་ཆད་དང་འདྲ་བར་ཁོ་ལ་ཐང་
ཨའོ་ལེ་ལི་ཡ་ནུའོ་ཞེས་མི་འབོད་པར། ངོར་བལྟས་ཏེ་སྐུ་ཞབས་ཐང “གནམ་སྦྱིན” ཞེས་
བོས་འགྲོ། ཁོའི་མགྲིན་ལམ་གྱི་འཛིར་སྒྲ་སྔར་ལས་ཇེ་དྲག་ཏུ་གྱུར་པར་བརྟེན། སྐད་ཆ་
འཆད་སྐབས་རིམ་བཞིན་སྒྲ་གདངས་འགྱུར་ལ། དེ་ནས་རིམ་བཞིན་སྐད་ཕྱུང་ཚེ་ཁྱིའི་
ཟུག་སྐད་དང་འདྲ་བར་མངོན། དེ་ལྟ་ནའང་མུ་མཐུད་དུ་ཧུར་བརྩོན་བགྱིས་ཏེ་མི་རྣམས་
ཕེ་ཐེ་ལ་ཁོ་ཐེ་སིའི་ལྷས་རའི་ནང་གི་བྱ་དགའི་འཛིན་ཤོག་ལ་དགའ་བའི་ཆར་གཅིག་ཏུ་
འབད། དེ་ལྟར་སྐད་སྒྲོག་ཚུལ་རྩ་བ་ནས་ཤོར་དུས་སུ། ཁོས་ཤེས་པ་ནི་ན་ཟུག་དྲག་པོས་
ཅང་མ་འགོར་བར་རང་ཉིད་ལང་རྒྱུ་མེད་པར་བཏང་འགྲོ་བ་དེ་ཡིན་ལ། དུས་མཚུངས་སུ་
ཤེས་རྟོགས་བྱུང་བ་ནི་ཕག་དང་ལུག་གི་བྱ་དགའི་འཛིན་ཤོག་གིས་བུ་མོ་པུའུ་ལུའུ་སའེ་
ཨེར་རུ་སྐྱེལ་ཐབས་བྲལ་བས་ན། གློ་རྡེག་ལ་དྲན་འཆར་གསར་བ་ཞིག་ཀླད་པའི་ནང་ཡོང་
བ་ནི། དྲག་ཆར་གྱིས་གཏོར་བརླག་བཏང་བའི་ས་ཞིང་ལ་བརྟེན་ནས་བྱ་དགའི་འཛིན་ཤོག་
སྤུས་ལེགས་ལན་གཅིག་བདམ་རྒྱུ་དེ་རང་ལགས། ས་ཞིང་དག་ལ་ཆ་བཞག་ན་མ་དངུལ་
བཏང་མ་ཐག་བསྐྱར་དུ་བཀོལ་སྤྱོད་བྱེད་ནུས། དྲན་ཚུལ་དེ་ནི་བློ་གཤོག་ཆེ་བས། གྲོང་
ཁྱེར་གྱི་མགོ་པ་ཡང་མཚར་དུ་བཅུག་སྟེ་སྐུ་དངོས་སུ་སྤྱི་བསྒྲགས་སྤེལ། མི་རྣམས་ཀྱིས་
མཉམ་འབྲེལ་སྒོས་ངོས་སུ་གྲངས་ཀ་བརྒྱ་ཅན་མངོན་པའི་པི་སུའོ་ཡིས་བྱ་དགའི་འཛིན་
ཤོག་ཉོས་པར། གཟའ་འཁོར་གཅིག་ནང་ཡོད་ཚད་ཕྲོགས་ནས་ཚར། བྱ་དགའི་འཛིན་ཤོག་
གི་མཛད་སྒོ་ཕྱེ་བའི་དགོང་མོ་དེར། འཛིན་ཤོག་ལ་བྱ་དགའ་ཐོབ་མཁན་རྣམས་ཀྱིས་རྒྱ་ཆེ་
བའི་དགའ་སྟོན་ཚོགས་འདུ་ཞིག་བསྡུས་ཙ་ན། ངང་ལག་ཀུང་སིའི་ཆེས་བཟང་བའི་དུས་
སྐབས་སུ་སྤེལ་བའི་འདུ་ཚོགས་དང་མཉམ་པ་བྱུང་བར་གྲགས། ཨའོ་ལེ་ལི་ཡ་ནུའོ་གཉིས་
པས་དགོང་མོ་དེར་ཆེས་མཐའ་མའི་ལག་སྦྲེང་རོལ་ཆ་དཀྲོལ་སོང་སྟེ། དེ་ནི་ཕོ་རྒོད་ཧྥོ་ལང་
ཞི་སི་ཁོ་ཡི་མི་ཀུན་པོའི་བརྗེད་ཚར་བའི་གླུ་དབྱངས་ཤིག་ཡིན། ཡིན་ནའང་ཁོས་ད་ནི་
སྦྲགས་ལེན་བྱེད་ཐུབ་ཀྱིན་མེད།
ཟླ་བ་གཉིས་ཀྱི་རྗེས་སུ། ཨ་མཱ་ལན་ཏ“ཝུའུ་ཨེར་སུའོ་ལ་པུའུ་ལུའུ་སའེ་ཨེར་རུ་ཕྱིན།
ཨའོ་ལེ་ལི་ཡ་ནུའོ་གཉིས་པས་རེབ་འདིར་བྱ་དགའི་འཛིན་ཤོག་སྤུས་ལེགས་བཙོངས་
ནས་ཐོབ་པའི་སྒོར་མོའི་སྟེང་། ཟླ་འགའི་སྔོན་ནས་བསོགས་པའི་བསོགས་དངུལ། ད་
རུང་རང་འགུལ་རྣོ་སྦྲེང་དང་གནའ་བོའི་རྣོ་སྦྲེང་། རྙིང་དྲགས་པའི་ཁྱིམ་ཆས་གཞན་དག་
སོགས་བཙོངས་པའི་ཡོང་སྒོ་ཆུང་བ་མཐའ་དག་མོར་བྱིན། ཁོས་ཞིབ་རྩིས་བརྒྱབ་པ་ལྟར་
ན། དངུལ་འདི་དག་གིས་མོའི་སློབ་སྦྱོང་གི་འགྲོ་སོང་ཇི་སྙེད་ལ་འདང་རྒྱག་མེད་ནའང་།
ཤུལ་དུ་ལུས་པ་ནི་ཕྱིར་ཡོང་སྤྱད་ཀྱི་ལམ་གླ་ད་དུང་ཁག་ཐེག་བྱེད་ཐུབ་མི་འདུག ཧྥེ་ཨེར་
ནན་ཏས་པུའུ་ལུའུ་སའེ་ཨེར་ནི་རྒུད་ནས་འགྲོ་བཞིན་པའི་པ་ལི་ཡི་ཁྱིམ་མཚེས་སུ་བདོག་
པས། བུ་མོ་ས་ཐག་རིང་བོ་དེ་འདྲ་ཞིག་ལ་འགྲོ་རྒྱུར་ཐོག་མཐའ་བར་གསུམ་དུ་འཐད་པ་མ་
བྱུང་། ཕྱིས་སུ་ཡེ་ཤུའི་ཆོས་འཆད་མཁན་ཨན་ཧིར་གྱིས་ཡེ་ཤུའི་ཆོས་ལུགས་ཀྱི་དགེ་སྒྲུབ་
མ་ཞིག་གིས་གཉེར་བའི་གནམ་བདག་ཆོས་ལུགས་ཀྱི་ཆོས་པའི་སྡོད་ས་ཞིག་ལ་འོས་སྦྱོར་
ཡི་གེ་བྲིས་པས། མོ་གཞི་ནས་སེམས་ཁ་བདེ་ལ་བབས་སོང་། ཨ་མཱ་ལན་ཏ“ཝུའུ་ཨེར་སུའོ་
ལས་ཀྱང་དེ་གར་སློབ་སྦྱོང་མཇུག་བསྒྲིལ་རག་བར་སྡོད་རྒྱུ་ཁས་ལེན་མཛད། གཞན་དུ་
ཡེ་ཤུའི་ཆོས་འཆད་མཁན་གྱིས་ད་དུང་མོ་ཐུའོ་ལའེ་ཏུའོ་རུ་འགྲོ་བའི་ཡེ་ཤུའི་ཆོས་ལུགས་
ཀྱི་དགེ་སྒྲུབ་མ་སྐོར་ཞིག་དང་མཉམ་དུ་བགྲོད་རྒྱུ་བཀོད་སྒྲིག་བྱས། གནས་དེ་གར་སླེབས་
རྗེས་མོ་ཚོས་བློ་གཏད་ཕེར་བའི་མི་ལ་མོ་བཅོལ་ནས་པི་ལི་ཧྲི་རུ་སྐྱེལ་ངེས་པ་ཡིན། འཕྲིན་
ཡིག་ཕར་བསྐུར་ཚུལ་བསྐུར་བརྒྱུད་དེ་གོང་གསལ་ཕར་སྐྱེལ་ཚུར་ལེན་གྱི་དོན་དག་དེ་ཚོ་
སྦྲེལ་མཐུད་བྱེད་པའི་མཚུངས་སུ། ཨའོ་ལེ་ལི་ཡ་ནུའོ་གཉིས་པ་ཉིད་ཕེ་ཐེ་ལ་ཁོ་ཐེ་སིའི་
རོགས་རམ་འོག་ཨ་མཱ་ལན་ཏ་ཝུའུ་ཨེར་སུའོ་ལའི་རྡོག་ཁྲེས་སྟ་གོན་གྱི་ལས་སུ་བྲེལ་འདུག
ཁོ་ཚོས་ཧྥེ་ཨེར་ནན་ཏའི་བག་མའི་རྫོངས་པ་ཡི་སྒམ་ཞིག་གི་ནང་གྱོན་ཆས་རྣམས་གྲ་དག་
ངང་བཅུག་པ་དང་། བུ་མོ་སློབ་མ་དེས་མཚན་མོ་དེར་རེ་རེ་བཞིན་ཡིད་ལ་བཟུང་སོང་སྟེ།
གང་དག་ནི་ནུབ་ཀྱི་རྒྱ་མཚོ་ཆེན་པོ་བརྒལ་དུས་གོན་འོས་པའི་གྱོན་ཆས་དང་རྒྱུ་ཏེང་ཞིན་
སྤུ་མས་བཟོས་པའི་ལྷམ་ཡིན་པ་དང་། གང་དག་ནི་གྲུ་ལས་བབས་ཏེ་འཇུག་ངོགས་བརྒྱུད་
སྐབས་བརྗེ་དགོས་པའི་ཟངས་ཀྱི་སྒྲོག་གུ་ཅན་གྱི་གནམ་མདོག་གི་ཕྱི་གོས་དང་ར་ལྤགས་
ཀྱིས་བཟོས་པའི་ཀོ་ལྷམ་ལགས་པ་སོགས་རེད། མོས་ད་རུང་གྲུ་ཐོག་བུད་རྗེས་ཇི་ལྟར་ཕྱིན་
ཚེ་ཆུ་ནང་དུ་མི་ལྷུང་བ་དང་། དུས་ནམ་ཡང་ཡེ་ཤུའི་ཆོས་ལུགས་ཀྱི་དགེ་སྒྲུབ་མ་ཚོ་དང་
ཁ་མི་འབྲལ་བ། ཟ་མ་ཟ་སྐབས་མ་གཏོགས་གྲུ་གཟིངས་ཀྱི་ཁང་བ་དང་ཁ་འབྲལ་མི་ཉན་
པ། འགྲུལ་བཞུད་ལམ་དུ་ཆ་རྒྱུས་མེད་པའི་ཕོ་མོ་སུས་དོན་དག་ཅི་དྲིས་ཀྱང་ལན་འདེབས་
མི་རུང་བ་བཅས་ཀྱང་ཡིད་ལ་འཛིན་ཡག་བྱས། གཞན་དུ་མོས་གྲུ་ནང་སྡོད་པར་མགོ་ཡོམ་
འཁོར་བ་འགོག་སྤྱད་ཀྱི་ཐིགས་འཛར་སྨན་དམ་བེ་ཆུང་བ་ཞིག་དང་འབྲི་དེབ་ཅིག་ཀྱང་
ཁྱེར་ནས་བདོག་པར། དེབ་དེའི་ངོས་སུ་ཡེ་ཤུའི་ཆོས་འཆད་མཁན་ཨན་ཧིར་གྱིས་དངོས་
སུ་བྲིས་གནང་བའི་འཐོར་རླུང་འགོག་བྱེད་ཀྱི་སྨོན་ཚིག་ཚིག་དུམ་དྲུག་ཅན་ཞིག་ཀྱང་
འདུག ཧྥེ་ཨེར་ནན་ཏས་མོར་སྒོར་མོ་བསྡུ་སྤྱད་ཀྱི་རས་མཐུག་པོའི་ཁུག་མ་ཞིག་ཀྱང་
དྲུབས་ཐོག ལམ་དུ་ཇི་ལྟར་ལུས་ལ་སྦྱར་ནས་བཀོལ་སྤྱོད་དང་། གཉིད་པའི་ཚེ་ནའང་
ལུས་ལས་འདོར་མི་རུང་བའི་ཚུལ་སོགས་ཀྱང་ཞིབ་ཏུ་བསླབས། མོས་ད་དུང་གསེར་གྱི་
ཆབ་གཞོང་ཚྭ་ཆུས་བཀྲུས་རྗེས་སུ་ཡང་ཨ་རག་ཉིང་ཁུས་དུག་སེལ་བྱས་ནས་མོར་ཁྱེར་
བར་བསྐུལ་ཡང་། ཨ་མཱ་ལན་ཏ“ཝུའུ་ཨེར་སུའོ་ལས་སློབ་གྲོགས་ཚོས་ཁྲེལ་དགོད་བྱས་
འོང་སྙམ་སྟེ་དང་དུ་མ་བླངས། ཟླ་བ་འགའི་རྗེས་སུ། ཨའོ་ལེ་ལི་ཡ་ནུའོ་གཉིས་པ་འཆི་ལ་
ཉེ་སྐབས་མཇུག་མཐར་མོ་མཐོང་ཚུལ་དེ་ཕྱིར་དྲན་བྱས་སོང་། དེའི་དུས་འཁོར་སྒམ་རིམ་
པ་གཉིས་པའི་ནང་བསྡད་འདུག་པའི་མོས་ཧྥེ་ཨེར་ནན་ཏའི་ཆེས་མཐའ་མའི་ཁ་ཏ་དེར་
གསལ་བོར་ཉན་སྙམ་སྟེ། ས་རྡུལ་གྱིས་ཁེབས་པའི་སྒེའུ་ཁུང་གི་དྲ་མ་མར་ཕབ་འདོད་རུང་
བསམ་ཐོག་ལ་རྟ་མ་རྒྱུགས། མོས་མདོག་ཟིང་སྐྱར་མངོན་ཞིང་རྒྱུ་དར་ལས་བཟོས་པའི་
སྨད་གཡོགས་ཤིག་གོན་ཡོད་ལ། ཕྲག་པ་གཡོན་པའི་སྦྲེལ་ལུང་དུ་མདོག་གསུམ་ཅན་གྱི་
རྫུལ་རྫུན་མ་ཆུང་ཆུང་ཞིག་སྤྲད་སྣང་ཞིང་། རྐང་བར་མཐིལ་མཉམ་པའི་ར་ལྤགས་ཀྱིས་
བཟོས་པའི་ཀོ་ལྷམ་གོན་འདུག་པ་ལ། ནང་དུ་སི་འོད་ཀྱི་རྐང་ཤུབས་ཡུ་རིང་ཞིག་གིས་
བརྒྱན་པར་བྱས་ནས་ཡོད། མོའི་སྐྱེས་གཟུགས་ཐུང་ཞིང་སྐྲའི་ལན་བུ་ཕྲག་པར་དཔྱངས་པ་
དང་། མིག་ཟུང་ལ་རྣམ་རིག་བཀྲ་བས་སྔོན་ཆད་ཀྱི་ཝུའུ་ཨེར་སུའོ་ལ་དང་ཨ་ན་མ་ན་རེད།
གྱེས་ཁ་མ་དེར་བགད་མ་སོང་ལ་ངུ་བར་ཡང་མི་བགྱི་སྟེ། ཕྱིར་མངོན་པ་ནི་རིགས་གཅིག་
པའི་བརྟན་བརླིང་གི་གཤིས་ཀ་དེ་རང་ཡིན། ཨའོ་ལེ་ལི་ཡ་ནུའོ་གཉིས་པས་རིམ་བཞིན་ཇེ་
མགྱོགས་སུ་སོང་བའི་མེ་འཁོར་བདས་པ་དང་། དུས་མཉམ་དུ་ཧྥེ་ཨེར་ནན་ཏ་བསྐྱོར་ནས་
མོ་ཐང་ལ་འགྱེལ་ངེས་ཀྱི་ཆ་དེ་བཀག བུ་མོས་མཛུབ་རྩེ་སྤྱད་དེ་འོ་མྱུར་མོ་ཞིག་སྐྱེས་སུ་
བཏེགས་འོངས་ཀྱང་། ཁོར་ཕྱིར་ལག་གཡུག་བྱེད་ཁོམ་ཞིག་ཀྱང་མ་བྱུང་། བཟའ་ཟླ་ཟུང་ནི་
ཚ་གདུག་འོག་ཏུ་རི་མོའི་གཟུགས་ལྟར་འགུལ་བ་མེད་དེ། མེ་འཁོར་ནི་གནམ་ས་འབྲེལ་
མཚམས་སུ་ནག་ཐིག་ཅིག་ཏུ་འགྱུར་བའི་བར་བལྟས་ནས་བསྡད། འདི་ནི་གཉེན་བསྒྲིགས་
རྗེས་སུ་ད་རག་བར་ཁོ་གཉིས་ལག་སྐྱོར་དཔུང་སྦྲེལ་ངང་བསྡད་པ་ཐོག་དང་པོ་ཡིན།
ཟླ་བརྒྱད་པའི་ཚེས་དགུ་ཉིན། པུའུ་ལུའུ་སའེ་ཨེར་ནས་བསྐུར་བའི་འཕྲིན་ཡིག་
དང་པོ་མ་འབྱོར་བའི་སྔོན་དུ། ཧོ་སའེ་ཨེར་ཁ་ཏིའེ་ཨའོ་གཉིས་པ་དང་ཨའོ་ལེ་ལི་ཡ་
ནུའོ་གཉིས་ཀྱིས་མེར་ཅི་ཡ་ཏེ་སིའི་ཁང་བའི་ནང་བགྲོ་གླེང་བྱེད་དུས་གློ་བུར་འདི་ལྟར་
བཤད་སོང་།
“ཁྱོད་ཀྱིས་དུས་གཏན་དུ་ཡིད་ལ་ཟུངས་ཤིག དེ་ནི་མི་སྟོང་གསུམ་ལྷག་རེད། ཚང་
མ་རྒྱ་མཚོའི་ནང་གཡུགས་ཟིན།
དེ་ལྟར་བཤད་ཚར་རྗེས་ཁོས་མགོ་བོ་ལུག་ལྤགས་ཤོག་བུའི་དེབ་ཀྱི་ངོས་སུ་སྦྱར་
སོང་། ཁོ་ཤི་དུས་མིག་ཟུང་ད་རུང་ཆེས་ཆེར་བགྲད་ཡོད། ཏག་ཏག་སྐབས་དེར། ཧྥེ་ཨེར་
ནན་ཏའི་མལ་ཁྲིའི་སྟེང་དུ། ཁོའི་མཚེ་མ་སྤུན་མཆེད་དེས་ཀྱང་མགྲིན་ལམ་སྡིག་སྲིན་
ཁྱུར་མིད་བྱས་འདྲའི་རྒྱུན་རིང་ཞིང་འཇིགས་སུ་རུང་བའི་དཀའ་སྡུག་མྱངས་དགོས་མ་
བྱུང་། གཟའ་འཁོར་གཅིག་གི་སྔོན་དུ་ཁོ་ཕྱིར་རང་ཁྱིམ་ལ་བུད་ཡོང་། དེའི་དུས་སྐད་རྩ་
བ་ནས་སྒྲོག་མི་ཐུབ་པ་དང་། དབུགས་ཀྱི་འབྱིན་རྔུབ་ཀྱང་དཀའ་བའི་ཚད་རེད། ལུས་
པོ་ནི་རུས་པ་ལས་ལྷག་མེད་ཅིང་། ད་རུང་ཁོའི་རྒྱུན་སྤྱོད་ཀྱི་གྱོན་ཆས་འཇོག་སྒམ་དང་
འཁྱམས་པོའི་ལག་སྦྲེང་རོལ་ཆ་བཅས་ཀྱང་ཁྱེར་ཡོང་འདུག་སྟེ། ཆུང་མའི་གམ་ནས་འཆི་
འདོད་ཀྱི་དམ་བཅའ་ལག་ལེན་དུ་བསྟར་བ་རང་ཡིན། ཕེ་ཐེ་ལ“ཁོ་ཐེ་སིས་ཁོར་ལྭ་བ་སྡུད་
གསོག་ཐད་རོགས་བྱས་ཤིང་། འབྲལ་ཁའི་ཚེ་ན་མིག་ཆུ་རྡོག་གཅིག་ཀྱང་མ་འཕོས་ལ། མ་
འཁྱོངས་པ་ནི་ཁོ་རོ་སྒམ་ནང་འགྲོ་ཁར་གོན་འདོད་ཟེར་བའི་བཀྲག་རྩི་ཅན་གྱི་ཀོ་ལྷམ་
དེ་འཁྱེར་རྒྱུ་བརྗེད་སོང་བ་དེའོ། །དེ་བས་ཤི་ཟིན་པའི་འཕྲིན་གསར་གོ་མ་ཐག མོས་ལྭ་
བ་ནག་པོ་གོན་ཞིང་ཀོ་ལྷམ་གསར་ཤོག་གིས་གཅུད་རྗེས། ཁོའི་ཁྱིམ་ནང་ཕྱིན་ཏེ་ཧྥེ་ཨེར་
ནན་ཏ་ལ་བེམ་པོར་ལན་གཅིག་བལྟ་རྒྱུའི་རེ་བ་ཞུས། ཕྱི་མས་མོ་སྒོའི་ནང་རོལ་ལ་ཡོང་
དུ་མ་བཅུག
“ ཁྱོད་ངའི་སར་བསྡད་ནས་འདང་ཞིག་རྒྱོབས་དང་།” ཕེ་ཐེ་ལ“ཁོ་ཐེ་སིས་རེ་ཞུ་
ཡི་ཚུལ་དུ “ང་ནི་ཁོ་ལ་ཅི་འདྲའི་དགའ་བས། ད་གཟོད་ངོ་ཚ་འདི་འདྲ་མྱངས་པའི་ཆར་
བསམ་བློ་རེ་སྐོར་དང” ཞེས་བརྗོད།
“འཕྱོན་མ་ཞིག་ལ་མཚོན་ནས་བཤད་ན། ངོ་ཚ་ཟེར་བ་ཇི་ལྟར་ལབ་ཀྱང་ཐོབ་
འོས་པ་ཞིག་ཡིན།” ཧྥེ་ཨེར་ནན་ཏས་ཕྱིར་རྒོལ་བྱེད་དུས“གང་ལྟར་ཁྱོད་ལ་སྐྱེས་པ་མང་
བས། ལྷམ་འདི་གཞུག་ཐེངས་འཆི་འགྱུར་གྱི་མི་དེར་བསྐྱུར་ནས་གོན་དུ་འཇུག་རོགས”
ཞེས་སྨྲས་འོངས།
སང་ཐ་སུའོ་ཧྥེ་ཡ་ཏེ་ལ“པི་ཏས་ཁས་ལེན་དམ་བཅའ་ལག་ལེན་དུ་བསྟར་སོང་། མོས་
ཚལ་གཏུབ་གྲི་སྤྱད་ནས་ཧོ་སའེ་ཨེར་ཁ་ཏིའེ་ཨའོ་གཉིས་པའི་མགོ་བོ་བཅད་པ་དང་། དེ་
ནས་བེམ་པོ་གཉིས་ཀ་གཅིག་འདྲ་ཡིན་པའི་རོ་སྒམ་ནང་དུ་བཞག ཁོ་ཚོ་ནི་འདས་རྗེས་
སུ་བསྐྱར་དུ་ཆེས་རིག་འདྲར་གྱུར་པས་བྱིས་པའི་དུས་དང་མཚུངས་པ་བྱུང་། ཨའོ་ལེ་ལི་
ཡ་ནུའོ་གཉིས་པའི་སྔོན་ཆད་ཀྱི་ཤ་ཟ་ཆང་འཐུང་བྱེད་རོགས་ཚོས་རོ་སྒམ་སྟེང་མེ་ཏོག་གི་
མཆོད་པ་བསྟར་ལ། དེའི་སྨུག་མདོག་ཅན་གྱི་དར་གོས་ངོས་སུ་རྗེས་དྲན་གྱི་ཚིག་ཅིག་བྲིས་
སྣང་སྟེ། ནང་དོན་ནི “ལམ་ཕྱེས་ཤིག བ་མོ་ཚོ། ཚེ་སྲོག་ནི་ཅི་འདྲའི་ཐུང་ཨང"” ཞེས་
པའོ། །ཧྥེ་ཨེར་ནན་ཏ་ནི་བརྩི་བཀུར་བྲལ་བའི་སྦྱོར་བ་དེར་ཁྲོས་འཁྲུགས་རྔམ་པར། མི་
ཚོར་བསྐུལ་ནས་མེ་ཏོག་མཆོད་པ་རྣམས་གད་སྙིགས་སྤུངས་སར་འདོར་དུ་བཅུག ཆེས་
མཐའ་མའི་འཚབ་སྣང་དེ་དག་གི་ཁྲོད་དུ། སྐྱོ་གདུང་གིས་གཟིར་བའི་ཆང་འཐུང་ཚོས་རོ་
སྒམ་བཏེགས་ནས་ཁྱིམ་སྒོ་ལས་འབུད་སྐབས། ཁོ་གཉིས་ཀ་འཆུགས་ནས་སོ་སོའི་བེམ་པོ་
ཕ་རོལ་པོའི་དུར་ཁུང་ནང་སྦས་ཟིན་ཏོ། །
ཨའོ་ལེ་ལི་ཡ་ནུའོ་དུས་ཡུན་རིང་བོ་ཞིག་ལ་མེར་ཅི་ཡ་ཏེ་སིའི་ཁང་བའི་ནང་ནས་
སྒོར་མ་བུད། ཁོས་ཤོག་ངོས་ཐར་ཐོར་དུ་གྱུར་པའི་དཔེ་ཆ་དེ་དག་ལས་ཡ་མཚན་ཅན་གྱི་
གཏམ་དང་། ཞ་བོ་ཧོར་མན་གྱི་ཞིབ་འཇུག་གནད་བསྡུས། གདོན་འདྲེའི་རིག་པའི་ཟིན་
བྲིས། གསེར་འགྱུར་རྩི་ཡི་གསང་བའི་ལྡེ་མིག ནུ་ཁྲ་ཏན་མ་སིའི《དུས་རབས་མཐའ་དག》
དང་འགོས་ནད་ལ་ཞིབ་འཇུག་བྱས་པ་སོགས་ཡོད་ཚད་བློར་ངེས་ཡོད། དེ་བས་ཁོ་གཞོན་
ནུའི་དུས་སུ་སླེབས་ཙ་ན། སྐབས་དེའི་དུས་རབས་ཀྱི་འགྱུར་ལྡོག་ཅི་ཡང་མི་ཤེས་ནའང་།
དུས་རབས་བར་མའི་སྐབས་ཀྱི་མིའི་གཞི་རྩའི་ཡོན་ཏན་ཆ་ཚང་རྟོགས་ཡོད། སང་ཐ་སུའོ་
ཧྥེ་ཡ“ཏེ་ལ“པི་ཏ་ཁང་བའི་ནང་དུ་ག་དུས་སོང་ནའང་། ཁོས་བློ་རྩེ་གཅིག་སྒྲིམ་ངང་དཔེ་
དེབ་ཀློག་བཞིན་ཡོད་ཚུལ་མཐོང་ངེས། མོས་ཞོགས་པར་ཁོ་ལ་ཀ་ར་མེད་པའི་ཚིག་ཇ་
ཞིག་ཁྱེར་ཡོང་བ་དང་། ཉིན་གུང་གི་དུས་ནང་ངང་ལག་བསྲེགས་མ་འབྲས་དང་བསྡེབས་
ནས་སྟེར་བ་ཡིན། དེ་ཡང་ཨའོ་ལེ་ལི་ཡ་ནུའོ་གཉིས་པ་འདས་རྗེས་སུ་ཟས་ཐུན་རེ་རེ་
དེ་ལྟར་རོ། །མོས་ཉིན་རྒྱུན་ཁོ་ལ་སེམས་ཁྲལ་བྱས་ཏེ། ཁོའི་སྐྲ་བཞར་བ་དང་། ཤིག་བཏུ་
བ། བརྗེད་ཟིན་པའི་གྱོན་ཆས་འཇོག་སའི་སྒམ་ལས་ལྭ་རྙིང་བ་དེ་དག་བླངས་ནས་ཁོའི་
གཟུགས་གཞིར་གཞིགས་ཏེ་བཟོ་བཅོས་བྱེད་ཅིང་། ཡང་ཁོར་སྨ་ར་སྐྱེས་མགོ་བརྩམས་
སྐབས། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡའི་བཞར་གྲི་དང་ཅ་ལ་པ་སྡོང་བོའི་
འབྲས་ཤུན་གྱི་ཕོར་བའི་ནང་བཞག་ཡོད་པའི་ཁ་སྤུ་བཞར་རྩི་བཅས་བསྐྱལ་ཡོང་བ་རེད།
ཧྲང་ཞའོ་ཡི་བུ་ཡོད་ཚད་དང་། དེའི་ནང་ཨའོ་ལེ་ལི་ཡ་ནུའོ“ཧོ་སའེ་ཚུད་པ་མཐའ་དག་
གི་ཁྲོད་དུ། ཁོ་འདྲ་བའི་ཧྲང་ཞའོ་ལ་རིག་པ་ཞིག་མི་འདུག ལྷག་པར་འབུར་དུ་དོད་པའི་
མཁུར་རུས་དང་། མཆུ་འགྲམ་གྱི་བརྟན་ཞིང་སྡུག་རིས་བཀྲ་བའི་ཐིག་སྐུད་བཅས་ཀྱང་
ངོ་། །དེ་སྔོན་ཝུའུ་ཨེར་སུའོ་ལ་ཡི་ཨའོ་ལེ་ལི་ཡ་ནུའོ་གཉིས་པས་ཁང་བའི་ནང་དཔེ་ཀློག་བྱེད་
སྐབས་ཀྱི་མཐོང་སྣང་དང་འདྲ་བར། སང་ཐ་སུའོ་ཧྥེ་ཡ“ཏེ་ལ“པི་ཏས་ཁོས་ཁེར་བཤད་བགྱིད་
བཞིན་པར་བསམས། དོན་དངོས་སུ་ཁོས་མེར་ཅི་ཡ་ཏེ་སི་དང་གླེང་མོལ་བྱེད་བཞིན་མཆི།
མཚེ་མ་དེ་གཉིས་ཚེ་ལས་འདས་ནས་ཅང་མ་འགོར་བ་སྟེ། ཚ་བ་ཆེ་བའི་ཉིན་གུང་ཞིག་ལ།
ཁོས་སྒེའུ་ཁུང་གི་འོད་སྣང་ཁྲོད་མགོ་རུ་བྱ་ཡི་གཤོག་པའི་དབྱིབས་ཅན་གྱི་རྒྱ་ཞྭ་ལི་མོ་གོན་
པའི་བགྲེས་སོང་ཞིག་མཐོང་བྱུང་བར། དེ་ནི་ཁོ་མ་སྐྱེས་སྔོན་ལ་ཁོའི་ཀླད་པའི་ནང་དུ་རྩ་བ་
ཚུགས་པ་ལྟ་བུའི་ཕྱིར་དྲན་ཁྲོད་ཀྱི་མི་དར་མ་ཞིག་གི་འགྱུར་གཟུགས་དང་འདྲ། ཨའོ་ལེ་ལི་
ཡ་ནུའོ་ཡིས་ལུག་ལྤགས་ཤོག་བུའི་དེབ་ནང་བྲིས་པའི་གསལ་བྱེད་རེའུ་མིག་ལེགས་སྒྲིག་
བྱས་ཟིན་པས། མེར་ཅི་ཡ་ཏེ་སིས་ཁོར་དེ་ནི་ཡི་གེ་གང་ཞིག་ལ་བརྟེན་ནས་བྲིས་པ་རེད་ཅེས་
དྲིས་ཚེ། ཁོས་ཐེ་ཚོམ་སྤུ་ཙམ་ཡང་མེད་པར་ལན་བཏབ་སོང་།
“ལེགས་སྦྱར་གྱི་ཡི་གེ་རེད།” ཁོས་དེ་སྐད་སྨྲས།
མེར་ཅི་ཡ་ཏེ་སིས་ཁོ་ལ་རང་ཉིད་ཁང་བ་འདིའི་ནང་ཕྱིར་ལོག་པའི་གོ་སྐབས་མང་
པོ་མེད་ཅེས་བཤད། འོན་ཀྱང་ཁོ་བློ་བདེ་བའི་ངང་མཐའ་མར་འཆི་བའི་ཕྱུགས་ར་ཆེན་
པོར་བསྐྱོད་ཐུབ་ངེས་ཡིན། རྒྱུ་མཚན་ནི་ལུག་ལྤགས་ཤོག་བུའི་དེབ་ནང་བྲིས་པའི་ཡི་གེ་
དེ་དག་ལོ་བརྒྱ་འགོར་རྗེས་གཞི་ནས་བསྒྱུར་ནུས། དེའི་སྔོན་དུ་ཨའོ་ལེ་ལི་ཡ་ནུའོ་ལ་ད་
དུང་ལོ་མང་རིང་ལེགས་སྦྱར་གྱི་ཡི་གེ་སྦྱང་བའི་དུས་ཚོད་ཡོད་པས་རེད། ཁོས་ཨའོ་ལེ་ལི་
ཡ་ནུའོ་ལ་གཙང་འགྲམ་དུ་བསྲིངས་པའི་སྲང་ལམ་ཆུང་ཆུང་སྟེ། ངང་ལག་ཀུང་སིའི་དུས་
སྐབས་ནང་མོ་རྩིས་འདེབས་སའི་ས་དེ་གར། མཁས་པ་ཅ་ཐའེ་ལུའོ་ནེ་ཡས་དཔེ་ཁང་ཞིག་
ཕྱེ་ཡོད། དཔེ་ཁང་ནང་དུ《ལེགས་སྦྱར་སྐད་ལ་འཇུག་པའི་སྒོ》ཞེས་པའི་དེབ་ཅིག་འདུག
གལ་སྲིད་ཁྱོད་ཀྱིས་མགྱོགས་མྱུར་ངང་མ་ཉོས་ན། ལོ་དྲུག་འདས་རྗེས་དཔེ་དེབ་དེ་འབུས་
ཟོས་ནས་ཚར་རྒྱུ་རེད་ཅེས་བརྗོད། ཨའོ་ལེ་ལི་ཡ་ནུའོ་ཡིས་སང་ཐ་སུའོ་ཧྥེ་ཡ“ཏེ་ལ་པི་ཏ་
དཔེ་ཁང་གི་དཔེ་སྒྲོམ་བསྟར་ཕྲེང་གཉིས་པའི་གཡས་ཕྱོགས་ཀྱི་མགོ་ན་བཞག་ཡོད་པའི
《བཅིངས་འགྲོལ་ཐོབ་པའི་ཅེ་རུ་ས་ལེམ》དང《ཉེར་ཏུན་གྱི་སྙན་ངག་གཅེས་བསྡུས》
གཉིས་ཀའི་བར་གྱི་དཔེ་དེབ་དེ་ཉོ་བར་མངགས། མོར་མཚོན་ན་དུས་ཡུན་རིང་བོའི་མི་
ཚེའི་ཁྲོད་ཐེངས་དང་པོར་སེམས་པ་འཕྱོ་རྒོད་དུ་གྱུར། དེ་ནི་ཧ་ལས་པའི་རྣམ་འགྱུར་ཞིག་
རེད། མོས་ཡི་གེ་མི་ཤེས་པས་དཔེ་དེབ་དེ་གཉིས་ཀྱི་མིང་བཙན་གྱིས་སེམས་སུ་བཟུང་།
མོས་ད་རུང་གསེར་ཉ་ཆུང་ཆུང་ཞིག་བཙོངས་པས་དཔེ་དེབ་ཉོ་སྤྱད་ཀྱི་དངུལ་ཐོབ། ཉིན་
དེའི་དགོང་མོར་དམག་མི་ཚོས་ལག་ཤེས་བཟོ་ཁང་ནང་ཞིབ་བཤེར་བྱས་ཤུལ་གྱི་གསེར་ཉ་
བཅུ་བདུན་སྐུང་ས་དེ་མོ་དང་ཨའོ་ལེ་ལི་ཡ་ནུའོ་གཉིས་ཀྱིས་མ་གཏོགས་མི་ཤེས།
ཨའོ་ལེ་ལི་ཡ་ནུའོ་ཡིས་ལེགས་སྦྱར་གྱི་ཡི་གེ་སྦྱངས་ནས་ཉིན་ལྟར་ཡར་རྒྱས་འགྲོ་
བཞིན་ཡོད་མོད། ཡིན་ཡང་མེར་ཅི་ཡ་ཏེ་སི་ནི་རིམ་གྱིས་རྒྱུས་མངའ་མེད་ཅིང་། གཟུགས་
རིས་ནི་ཉིན་གུང་གི་ཉི་འོད་ཁྲོད་དུ་ཡལ། སྔ་མས་ཆེས་མཐའ་མཇུག་ཁོ་མཐོང་དུས། ཁོར་
རབ་རིབ་ཀྱི་གཟུགས་བརྙན་ཙམ་ལས་མེད་པ་དང་། ངག་ནས་ད་དུང་ལྡབ་ལྡིབ་ངང་རང་
ལབ་ཀྱི་ཚུལ་དུ “ང་སིང་ཀ་ཕོར་གྱི་བྱེ་གླིང་དུ་ཚ་ནད་ཀྱིས་ཚེ་ལས་འདས་ཟིན” ཟེར། དེ་
ནས་བཟུང་ཁང་བའི་ནང་ནི་ཐལ་རྡུལ་དང་ཚ་རླབས། གྲོག་མ་དཀར་པོ་དང་དམར་པོ་སོགས་
ཀྱི་གནོད་སྐྱོན་ལས་ཐར་ཐབས་མ་བྱུང་། སྲིན་འབུ་ཡིས་ངེས་པར་དཔེ་ཆ་དང་ལུག་ལྤགས་
ཤོག་བུའི་དེབ་ངོས་ཀྱི་ཤེས་རབ་དེ་དག་ས་རྡུལ་དུ་བཏང་འགྲོ་བར་ཐེ་ཚོམ་ཅི་ཡང་མི་འདུག
དུས་དེ་ནས་བཟུང་ཁྱིམ་ནང་ཟ་མའི་དཀའ་ངལ་མ་བྱུང་། ཨའོ་ལེ་ལི་ཡ་ནུའོ་གཉིས་
པ་འདས་རྗེས་ཀྱི་ཕྱི་ཉིན། སྔོན་ཆད་གུས་མེད་ཀྱི་མྱ་ངན་ཞུ་ཚིག་བྲིས་ཤིང་འདས་མཆོད་
མེ་ཏོག་ཕུལ་བའི་གྲོགས་པོའི་ཁྲོད་ནས། མི་ཞིག་གིས་ཧྥེ་ཨེར་ནན་ཏ་ལ་ཁྱོད་ཀྱི་ཁྱོ་གར་
ཆད་པའི་བུ་ལོན་གཞལ་རྒྱུ་ཡིན་ཟེར། དེ་ནས་བཟུང་གཟའ་འཁོར་རེའི་གཟའ་ལྷག་པའི་
ཉིན་མོར་གཡོག་པོ་ཞིག་གིས་ཟས་རིགས་སྣོད་གང་རེ་ཁྱེར་ཡོང་བར། ཁྱིམ་ནང་གཟའ་
འཁོར་གཅིག་ལ་འདང་ངེས་པ་ཡིན། མི་སུས་ཀྱང་ཟས་རིགས་དེ་དག་ནི་ཕེ་ཐེ་ལ.ཁོ་ཐེ་
སིས་མི་གཞན་པར་སྐྱེལ་དུ་བཅུག་ཚུལ་མི་ཤེས། མོས་ནི་རྒྱུན་འཁྱོངས་ལྷོད་མེད་ཀྱི་དགེ་
བའི་ལས་དེར་བརྟེན་ནས། རང་ཉིད་ལ་བརྙས་བཅོས་བྱེད་པའི་མི་དེར་ངོ་ཚ་གཏོད་འདོད་
པ་ཡིན། འོན་ཀྱང་ཞེ་འཁོན་ནི་བསམ་ཚོད་ལས་ཡལ་བ་ཧ་ཅང་མགྱོགས། ཡིན་ནའང་
མོས་ང་རྒྱལ་གྱི་སྒོ་ནས་མུ་མཐུད་དུ་ཟས་རིགས་སྐྱེལ། དེ་ལྟར་ཆེས་མཐའ་མར་སྦྱོར་བ་དེ་
ནི་སྙིང་རྗེ་ཡི་ངོ་བོར་འཕོས། ཐེངས་གང་མང་ཞིག་ལ་མོར་བྱ་དགའ་འཛིན་ཤོག་བཙོང་
བའི་ཁོམ་ལོང་མེད་པ་ན། མི་རྣམས་ཀྱང་བྱ་དགའི་འཛིན་ཤོག་ཉོ་བར་སྤྲོ་བ་བྲལ་བར་གྱུར།
འོན་ཀྱང་མོར་མཚོན་ན་རང་ཉིད་ཀྱིས་བཀྲེས་སྐོམ་མྱོང་དགོས་རུང་། ཧྥེ་ཨེར་ནན་ཏ་ལ་
ཟས་རིགས་སྐྱེལ་བའི་ལས་དེ་མཚམས་མ་བཞག མོས་རང་ཉིད་ཀྱི་དམ་བཅའ་ལག་ལེན་
དུ་བསྟར་དགོས་འདོད་དེ། ཕ་རོལ་པོ་དུར་ནང་འཇུག་པ་མཐོང་བའི་བར་དུའོ། །
སང་ཐ་སུའོ་ཧྥེ་ཡ.ཏེ་ལ་པི་ཏར་ཆ་བཞག་ན་ཁྱིམ་མི་ཇེ་ཉུང་དུ་སོང་བ་དེ། མོའི་ངོས་
ཐད་ནས་ངལ་གསོ་བའི་གོ་སྐབས་ཤིག་ཡིན་ཞིང་། དེ་ནི་མོས་དུས་རབས་ཕྱེད་ཙམ་རིང་
ངལ་རྩོལ་བྱས་རྗེས་ཐོབ་འོས་པ་ཞིག་ཀྱང་རེད། གོ་རིམ་དེའི་ནང་མོས་ལེ་བདའ་བྱེད་པ་
ཞིག་སུས་ཀྱང་ཐོས་མ་མྱོང་། སྐད་ཆ་ཉུང་ཞིང་ཚོད་དཔག་དཀའ་བའི་བུད་མེད་དེས་ཁྱིམ་
དུ་ལེ་མེ་ཏའེ་སི་ལྟ་བུའི་རྗེས་རབས་ཀྱི་མཛེས་མ་ཞིག་བཞག་པར་མ་ཟད། ཧོ་སའེ་ཨེར་
ཁ་ཏིའེ་ཨའོ་གཉིས་པ་ལྟ་བུའི་བུ་དང་བུ་མོ་ཡང་བཞག མོས་ནི་ཁེར་རྐྱང་དང་ཁུ་སིམ་
གྱི་མི་ཚེ་གང་བོ་ཕྲུ་གུ་བདག་གཉེར་བྱེད་པའི་ལས་སུ་ཕུལ་ཡང་། ཁོ་ཚོ་ནི་རང་ཉིད་ཀྱི་
བུ་རབས་དང་ཚ་བོ་གང་ཡིན་གསལ་བོར་ཤེས་ཀྱིན་མེད། མོས་ཨའོ་ལེ་ལི་ཡ་ནུའོ་རང་གི་
བུ་བཞིན་བདག་སྐྱོང་བྱས་མོད། འོན་ཀྱང་རང་ཉིད་ནི་ཁོའི་ཨ་ཕའི་རྨོ་མོ་ཡིན་པ་རྟོགས་
ཀྱིན་མི་འདུག འདི་ལྟ་བུའི་ཁྱིམ་ཚང་ཞིག་ནས་ད་གཟོད་གནས་ཚུལ་འདིའི་རིགས་
འབྱུང་སྲིད་དེ། མོ་ད་ལྟའི་བར་འབྲུ་མཛོད་ཀྱི་པང་གཅལ་སྟེང་ཉལ་ནས་མཚན་མོར་ཙི་
གུའི་སྐད་ཅོར་རྒྱག་པའི་ཆར་བཟོད་བསྲན་བྱས། མཚན་མོ་ཞིག་ལ། མོས་མུན་ནག་གི་
ཁྲོད་དུ་མི་ཞིག་གིས་རང་ཉིད་ལ་ཅེར་འདུག་བསམས་བྱུང་། སྐྲག་ནས་སད་རྗེས་ད་གཟོད་
དུག་སྦྲུལ་ཞིག་རང་གི་ཕོ་བའི་སྟེང་ནས་ཕར་ཕྱིན་ཚུལ་རྟོགས། མོས་དོན་དེ་མི་སུ་ལའང་
བཤད་མ་མྱོང་། གལ་སྲིད་ཝུའུ་ཨེར་སུའོ་ལར་ཤེས་སུ་བཅུག་ན། རང་ཉིད་མོའི་མལ་ཁྲིའི་
སྟེང་ཉལ་དུ་འཇུག་སྲིད་པ་ཁོ་ཐག་ཡིན། དུས་སྐབས་དེའི་ནང་ཁྱེད་ཀྱིས་ཁྱམས་རིང་
ནང་སྐད་ཅོར་མ་བརྒྱབ་ན། ཁྱིམ་མི་རྣམས་ཀྱིས་བྱ་བ་གང་ཞིག་ཡིན་རུང་སྣང་མེད་དུ་
བསྐྱུར་ངེས། སོབ་གོར་བཟོ་ཁང་ནང་གི་ལས་ཀ་དང་། དམག་འཁྲུག་གི་འཇིགས་སྣང་། ཕྲུ་
གུར་བདག་གཉེར་བྱེད་པའི་ལས་སོགས་ལ་བྲེལ་བར་བརྟེན། མི་གཞན་གྱི་བདེ་སྐྱིད་ལ་
ལྟ་རྟོག་བྱེད་ཁོམ་མ་བྱུང་། གཏན་ནས་རིག་མ་མྱོང་བའི་ཕེ་ཐེ་ལ་ཁོ་ཐེ་སི་ནི་མོར་སེམས་
ཁུར་བྱེད་མཁན་གཅིག་པུ་རེད། མོས་ནི་མོ་ཕྱི་རུ་སྐྱོད་སྐབས་ལྷམ་ཡག་པོ་ཞིག་གོན་རྒྱུ་
ཡོད་མེད་དང་། གྱོན་ཆས་ཀྱིས་འདང་མིན་ཐད་བཅས་ལ་དུས་ནམ་ཡང་སེམས་ཁུར་
བྱེད་བཞིན་ཡོད། དེ་ནི་བྱ་དགའི་འཛིན་ཤོག་གི་ཡོང་འབབ་ཆེས་བཟང་བའི་སྐབས་ཀྱང་
གཅིག་འདྲ་ཡིན། ཧྥེ་ཨེར་ནན་ཏ་ཁྱིམ་འདིར་ཡོང་སྐབས། མོ་ནི་ཚེ་གང་གི་གཡོག་མོ་
ཡིན་བསམས་བྱུང་། མོས་ཕ་རོལ་པོ་ནི་ཁྱོ་གའི་ཨ་མ་ཡིན་ཞེས་ཐེངས་གང་མང་ཞིག་ལ་
ཐོས་མོད། དངོས་གནས་ཡིད་ཆེས་དཀའ་བས་ན། ཅང་མ་འགོར་བར་དོན་དག་དེ་བརྗེད་
སོང་། སང་ཐ་སུའོ་ཧྥེ་ཡ.ཏེ་ལ“པི་ཏས་མི་གཞན་པ་ལས་རབས་གཅིག་གིས་དམའ་བའི་
ཐོབ་ཐང་དེའི་རིགས་ལ་མི་འདོད་པའི་རྣམ་འགྱུར་གང་ཡང་བསྟན་མ་བྱུང་། དེ་ལས་ལྡོག་
སྟེ་མོས་མི་རྣམས་ལ་བཞག་པའི་ཚོར་སྣང་ནི་མིས་མཉམ་མི་འཇོག་ས་ཞིག་ཏུ་ཁ་མི་གྲག་
ལ་ངལ་མི་གསོ་བར་ལས་ཀ་ཁོ་ནར་འབད་རྒྱུ་རང་ངོ་། །མོས་ནི་ལོ་ན་གཞོན་དུས་ནས་ད་
བར་དུ་བསྡད་པའི་གཞིས་ཀ་ཆེན་པོ་དེ་གཙང་དག་གྲལ་འགྲིག་ཅིག་བཟོས། ལྷག་པར་
ངང་ལག་ཀུང་སིའི་དུས་སྐབས་ནང་། ཁྱིམ་འདི་ནི་འཁྲུག་ཆ་དོད་པའི་དམག་སྒར་ཞིག་
དང་འདྲ་ཡང་། ཡོད་ཚད་མོར་བརྟེན་ནས་འཁོར་སྐྱོད་བྱེད་ཐུབ་པར་གྱུར། འོན་ཀྱང་ཝུའུ་
ཨེར་སུའོ་ལ་འདས་རྗེས་སུ། སང་ཐ་སུའོ་ཧྥེ་ཡ“ཏེ་ལ“པི་ཏའི་ལུས་སྟེང་ནས་སྔོན་ཆད་ཀྱི་
ལས་ལ་བརྩོན་ཞིང་ཧང་སངས་དགོས་པའི་འཇོན་ཐང་དེའི་རིགས་རིམ་གྱིས་ཡལ། དེ་
ནི་མོ་ལོ་ན་བགྲེས་ཤིང་ལུས་སྟོབས་ཟད་པའི་རྐྱེན་གྱིས་མིན་པར། ཁྱིམ་ཚང་འདི་མཚན་
ཞག་གཅིག་གི་རིང་ལ་ཚེ་མཇུག་ཏུ་སླེབས་པ་དང་འདྲ་བས་ཡིན། མཉེན་རློན་ལྡན་པའི་
སྔོ་དྲེག་གིས་གྱང་སྟེང་ཁྱབ་པ་དང་། ར་སྐོར་ནང་རྩྭ་ལྡུམ་དང་ཚེར་མས་གང་ཐོག ཨར་
འདམ་གྱི་ས་དེ་ཡར་བརྟོལ་ཚུལ་ནི་ཆག་གྲུམ་དུ་ཤོར་བའི་ཤེལ་སྒོ་ཞིག་དང་ཡང་དག་
མཚུངས། གས་སྲུབ་དེའི་ནང་ད་རུང་མེ་ཏོག་སེར་པོ་སྐྱེས་བྱུང་སྟེ། དུས་རབས་གཅིག་གི་
སྔོན་དུ་ཝུའུ་ཨེར་སུའོ་ལས་མེར་ཅི་ཡ་ཏེ་སིས་སོ་རྫུན་མ་འཇོག་སའི་ཕོར་བའི་ནང་མཐོང་
བའི་མེ་ཏོག་དང་གཉིས་སུ་མི་འདུག རང་བྱུང་ཁམས་ཀྱི་སྨྱོ་ཧམ་གྱི་མདུན་དུ། སང་ཐ་སུའོ་
ཧྥེ་ཡ“ཏེ་ལ“པི་ཏར་ཡང་ངོ་རྒོལ་གྱི་ནུས་པས་དབེན། མོ་ཉིན་གང་བོར་ཉལ་ཁང་སོ་སོའི་
བར་དུ་འགྲོ་འོང་བྱེད་ཅིང་། དཀའ་ལས་ཞེ་དྲག་བརྒྱབ་ནས་ད་བྱིད་དེ་དག་ཕྱིར་འཕུད་
བྱས་ཀྱང་། མཚན་མོ་སླེབས་དུས་སླར་ཡང་གང་སར་ཁྱབ་འགྲོ། ཉིན་ཞིག་གི་ཞོགས་པར།
མོས་གྲོག་མ་དམར་པོ་ནི་སའི་རྨང་གདན་དང་བྲལ་ནས་མེ་ཏོག་ལྡུམ་ར་བརྒྱུད་ཅིང་། ད་
དུང་སྐྱོར་རར་འགོས་ནས་སྟོན་ཁའི་མངར་འབྲས་མེ་ཏོག་མདོག་ཡལ་ཅན་གྱི་སྟེང་བརྒྱུད་
ནས་ཁྱིམ་དུ་འཛུལ་ཡོང་བ་རེད། མོས་ཐོག་མར་ཕྱགས་མས་གསོད་རྩིས་བྱས་མོད། ཕྱིས་སུ་
འབུ་གསོད་སྨན་རྫས་བཀོལ་ལ། ཆེས་མཐའ་མར་རྡོ་ཐལ་བཀོལ་ཟིན་ཀྱང་། དེའི་ཕྱི་ཉིན་
སླར་ཡང་གང་སར་ཁྱབ་ཡོང་བས་བསད་ནས་ཚར་རྒྱུ་མེད་པར་གྱུར། ཧྥེ་ཨེར་ནན་ཏ་ནི་བུ་
མོར་འཕྲིན་ཡིག་འབྲི་བའི་ཆར་བྲེལ་བར་བརྟེན། འགོག་ཐབས་བྲལ་བའི་གྲོག་མ་དམར་
པོའི་འཇིག་རྟེན་གྱི་རླབས་ཚོགས་ལ་ཤེས་རྟོགས་ཅི་ཡང་མི་འདུག སང་ཐ་སུའོ་ཧྥེ་ཡ་ཏེ་
ལ“པི་ཏས་ཁེར་རྐྱང་ངང་རྩྭ་ལྡུམ་ཐབ་ཚང་ནང་དུ་འཛུལ་བར་འགོག་རྒོལ་བྱས། མོས་ཆུ་
ཚོད་དུ་མའི་ནང་རྩིག་ངོས་སུ་སླར་མངོན་པའི་སྡོམ་དྲ་གཏོར་བའི་མཚུངས་སུ། གྲོག་མ་
དཀར་པོའི་བགྲོད་ལམ་ཡང་བཤིག དེ་ཡང་མོས་མེར་ཅི་ཡ་ཏེ་སིའི་ཁང་བའི་ནང་ཐལ་
རྡུལ་དང་སྡོམ་དྲས་ཁེངས་པ་མཐོང་ཞིང་། རང་ཉིད་ཀྱིས་ཉིན་གཅིག་ལ་གད་དར་ཐེངས་
གསུམ་བརྒྱབ་ཀྱང་། ཁང་བ་སྔར་བཞིན་སྐྱ་ཐིང་ངེར་ལུས་པའི་ལས་དབང་ལས་གཡོལ་
ཐུབ་མེད་པ་རྟོགས་པར་མ་ཟད། ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་དང་ན་
གཞོན་དམག་དཔོན་དེས་སྔོན་ཆད་མཐོང་བྱུང་བ་བཞིན་རྒུད་རྣམ་འཆར་བར། རང་ཉིད་
གཞི་ནས་ཕམ་ཟིན་པ་ཤེས། དེ་བས་མོས་བརྡར་ཟད་ཐེབས་པའི་གཟའ་ཉི་མའི་ཚུལ་ལྡན་
གྱོན་ཆས་དང་ཝུའུ་ཨེར་སུའོ་ལའི་ལྷམ་རྙིང་བ་ཞིག ཨ་མཱ་ལན་ཏ“ཝུའུ་ཨེར་སུའོ་ལས་
མོར་བྱིན་པའི་སྲིང་བལ་གྱི་རྐང་འབོབ་རིང་བོ་བཅས་གོན་ཐོག བཀྲུས་ཟིན་པའི་གྱོན་
ཆས་ཆ་ཚང་གཉིས་གསུམ་ཞིག་ཁུག་མའི་ནང་བསྡུ་གསོག་བརྒྱབ།
“ད་ང་རྒས་ཟིན།” མོས་ཨའོ་ལེ་ལི་ཡ་ནུའོ་ལ་གདོང་གཏད་ནས “ང་རྒན་མོ་
ཉམ་ཆུང་ཞིག་གིས་ཁྱིམ་གཞིས་འདི་འདྲ་ཆེན་པོ་ཞིག་ལ་དོ་དམ་བྱེད་ཐུབ་ཀྱིན་མི་
འདུག” ཟེར།
ཨའོ་ལེ་ལི་ཡ་ནུའོ་ཡིས་མོར་གང་དུ་འགྲོ་རྒྱུ་ཡིན་ཞེས་དྲིས་པར། མོས་རབ་རིབ་ཀྱི
ལག་བརྡ་ཞིག་བཏང་སོང་བར། རང་ཉིད་ཀྱི་ཚེ་མཇུག་ལ་འཆར་གཞི་གང་ཡང་མེད་པ་
འདྲ། ཡིན་ཡང་མོ་ལི་ཨའོ་ཨ་ཁྲ་རུ་ནུ་མོ་ཞིག་ཡོད་པ་དེར་སོང་ནས་ཚེ་མཇུག་སྐྱེལ་བ་
གསལ་བཤད་བྱས་ཀྱང་། མོའི་བཤད་ཚུལ་དེར་ཡིད་ཆེས་བགྱི་དཀའ། དེ་ཡང་མོའི་ཕ་མ་
གཉིས་ཀ་ཚེ་ལས་འདས་མཚམས་ནས་བཟུང་། མོས་གྲོང་རྡལ་གྱི་མི་སུ་དང་ཡང་འབྲེལ་
བ་བྱས་མ་མྱོང་ལ། འཕྲིན་ཡིག་གམ་ངག་འཕྲིན་ཡང་གཏན་ནས་འབྱོར་མྱོང་མེད། ད་
རུང་གཉེན་ཉེ་སུ་ཡོད་སྐོར་ཡང་གཏན་ནས་ལབ་མ་མྱོང་། ཨའོ་ལེ་ལི་ཡ་ནུའོ་ཡིས་མོར་
གསེར་ཉ་བཅུ་བཞི་བྱིན། དེ་ནི་མོ་ལམ་དུ་མ་ཆས་གོང་རང་ཉིད་ཀྱི་རྒྱུ་ནོར་ཁོ་ན་ལས་ཅི་
ཡང་འཁྱེར་རྩིས་མ་བྱས་པས་རེད། མོའི་རྒྱུ་ནོར་ལ་པི་སུའོ་གཅིག་དང་ཧྲེན་ཐའེ་ཧྥུ་སྒོར་
ཉི་ཤུ་རྩ་ལྔ་འདུག ཁང་བའི་སྒེའུ་ཁུང་བརྒྱུད་ནས། ཁོས་ནི་མོས་བསྡུ་གསོག་བྱས་ཟིན་
པའི་ཁུག་མ་ཆུང་ཆུང་དེ་ཁྱེར་ནས་རྐེད་པ་གཞུ་ལྟར་སྒུར་ཞོར་ལྷས་རའི་ནང་གྱལ་གྱོལ་དུ་
འགྲོ་བཞིན་པ་མཐོང་བ་དང་། དེ་ནས་མོ་སྒོའི་ཕྱིར་བུད་རྗེས་ལག་པ་སྒོ་ཡི་ཁུང་བུའི་ནང་
བརྐྱངས་ཏེ་སྒོ་ཤིང་བརྒྱབ་ཚུལ་ཡང་རིག དུས་དེ་ནས་བཟུང་མོའི་གནས་ཚུལ་ཅི་ཡང་གོ་
རྒྱུ་མེད་པར་གྱུར།
མོ་སོང་བ་ཤེས་རྗེས་སུ། ཧྥེ་ཨེར་ནན་ཏས་ཉིན་གང་བོར་སྡིགས་མོ་བར་མེད་བྱས་
པར་མ་ཟད། ད་དུང་སྒམ་སོ་སོ་བསློགས་ནས་ཞིབ་བཤེར་བགྱིས་པར། སང་ཐ་སུའོ་ཧྥེ་
ཡ“ཏེ་ལ“པི་ཏས་དངོས་པོ་ཅི་ཡང་ཁྱེར་མེད་ཚུལ་རྟོགས། མོས་ཚེ་འདིར་ཐེངས་དང་པོར་
མེ་ཁ་གསོས་པར་ལག་པ་བསྲེགས་ཙ་ན། གཞི་ནས་ཨའོ་ལེ་ལི་ཡ་ནུའོ་གདན་འདྲེན་ཞུས་
ནས་མོར་ཚིག་ཇ་སྐོལ་ཚུལ་འཁྲིད་དུ་མི་འཇུག་ཀ་མེད་བྱུང་། དུས་ཡུན་རིང་བོ་འགོར་
བར། ཁོས་ཐབ་ཚང་ནང་གི་ལས་ཀའི་འགན་འཁུར་བར་མངོན། ཉིན་རེར་ཧྥེ་ཨེར་ནན་
ཏ་མལ་ལས་ལངས་དུས་ནངས་ཇ་སྐོལ་ཚར་ཡོད། མོ་ཉལ་ཁང་ནས་ཕྱིར་ཡོང་སྟེ། ཨའོ་
ལེ་ཡ་ནུའོ་ཡིས་མོར་བཟོས་པའི་ཟས་རིགས་མེ་རོའི་སྟེང་ནས་བླངས་རྗེས། རྒྱུ་ཡ་མ་སོ་
མ་ལས་བཟོས་པའི་ཅོག་ཁེབས་བཏིངས་ཡོད་པའི་མདུན་ཅོག་སྟེང་དུ་བཞག་ཅིང་། པྲ་
ཚིལ་སྟེགས་བུ་མང་པོས་སྐོར་ལ། འདུག་སྟེགས་སྟོང་བ་བཅོ་ལྔ་ཡོད་པའི་གསོལ་ཅོག་གི་
གྲལ་མགོར་བསྡད་ནས་མོ་གཅིག་པུས་ཟ་མ་ཟོས། ཚུལ་འདི་འདྲ་ཞིག་ལ་སླེབས་ནའང་།
ཨའོ་ལེ་ལི་ཡ་ནུའོ་དང་ཧྥེ་ཨེར་ནན་ཏ་གཉིས་ཀྱིས་སྔར་བཞིན་གྲོགས་མེད་ཁེར་རྐྱང་གི་
འཚོ་བ་ཕན་ཚུན་ལ་མི་བཤད་པར། སྔོན་ལྟར་རང་འདོད་རང་སྒྲུབ་ཀྱིས་སོ་སོའི་ཁང་བའི་
ནང་གཙང་སྦྲ་བྱེད། དེ་ཡང་སྡོམ་དྲ་ཁ་བ་བཞིན་རྒྱ་སེའི་མེ་ཏོག་གི་ཡལ་འདབ་སྟེང་ལྷུང་
བའམ། གདུང་ལྕམ་གྱི་བར་དུ་ནར་བ། ཕྱོགས་བཞིའི་རྩིག་ངོར་འཐེན་པ་གང་རུང་ངོ་། །
དུས་སྐབས་དེར་ཧྥེ་ཨར་ནན་ཏས་ཁྱིམ་གྱི་ག་ས་གང་དུ་གདོན་འདྲེ་སྣ་ཚོགས་ཡོད་པར་
འདོད། དངོས་རྫས་འདྲ་མིན་སྣ་ཚོགས་ཏེ། ལྷག་པར་རྒྱུན་སྤྱོད་ཀྱི་ཡོ་བྱད་ཚང་མར་རང་
དབང་སྤོ་འགུལ་གྱི་ནུས་ཤུགས་ལྡན་པ་ལྟ་བུ་རེད། ཧྥེ་ཨེར་ནན་ཏས་མལ་ཁྲིའི་སྟེང་དུ་
བཞག་པའི་ཁེ་གྲི་དུས་ཡུན་རིང་བོ་ཞིག་ལ་བཙལ་དགོས་བྱུང་། ཁྱིམ་ནང་ཕྱོགས་བཞིར་
བསློགས་མཐར་ཐབ་ཚང་ནང་དུ་གཞི་ནས་རྙེད། ཡིན་ཡང་མོ་ཉིན་བཞི་ལ་ཐབ་ཚང་ནང་
དུ་གོམ་པ་གང་ཡང་སྤོས་མ་མྱོང་། དེ་བཞིན་ཐུར་མ་ཐབ་ཚང་གི་འཐེན་སྒམ་ནང་གར་
སོང་ཆ་མེད་དུ་གྱུར་རྗེས། མོས་མཆོད་ཁྲིའི་ཐོག་ནས་དྲུག་རྙེད་བྱུང་ལ། ཁྲུས་གཞོང་ནང་
དུའང་གསུམ་འདུག་པ་ཡིན། མོ་རང་སར་ཙོག་ནས་འཕྲིན་ཡིག་འབྲི་དུས། སྣང་ཚུལ་
འདིས་མོ་ལྷག་པར་སུན་དུ་བཅུག མོས་ནམ་རྒྱུན་ལག་པ་གཡས་ཕྱོགས་སུ་བཞག་པའི་
སྣག་བུམ་དེ་ལག་པ་གཡོན་པའི་འགྲམ་དུ་བུད་འགྲོ་ལ། ཡང་སྣག་ཚ་འཇིབ་གདན་གློ་
བུར་གར་སོང་ཆ་མེད་དུ་གྱུར་པ་ན། ཉིན་གཉིས་ཀྱི་རྗེས་སུ་སྔས་འོག་ནས་མངོན་བྱུང་།
ཧོ་སའེ་ཨེར་ཁ་ཏིའེ་ཨའོ་ལ་བྲིས་པའི་འཕྲིན་ཡིག་དང་ཨ་མཱ་ལན་ཏ“ཝུའུ་ཨེར་སུའོ་
ལར་བྲིས་པའི་འཕྲིན་ཡིག་གཉིས་ཀྱང་མཉམ་བསྲེས་ཀྱིས་འཆུགས་ངེས་པ་ཡིན། ད་དུང་
མོས་རྒྱུན་དུ་ཡིག་ཤུབས་ནང་འཕྲིན་ཡིག་བཞག་པ་ནོར་འགྲོ། གནས་ཚུལ་དེའི་རིགས་
ཐེངས་གང་མང་ལ་བྱུང་མྱོང་། ཐེངས་ཤིག་ལ་མོའི་ལྕགས་སྨྱུག་བོར་སོང་། ཉིན་བཅོ་ལྔའི་
རྗེས་སུ་སྦྲགས་སྲིད་པས་ཕྱིར་བསྐྱལ་ཡོང་བ་རེད། ཕ་རོལ་པོས་རང་གི་སྦྲགས་ཁུག་ནང་
རྙེད་ཅིང་། དུད་ཚང་རེ་རེར་དྲིས་པའི་མཐར་ད་གཟོད་བདག་པོ་རྙེད་པ་ཡིན་ཟེར། ཐོག་
མའི་དུས་སུ་མོས་དེ་ནི་བུ་སྣོད་འདེགས་བྱེད་མེད་པར་གྱུར་པ་དང་འདྲ་བར། གཟུགས་
མི་མངོན་པའི་སྨན་པ་ཚོས་དེ་ལྟར་བྱས་པ་རེད་སྙམ་པས། ཁོ་ཚོར་འཕྲིན་ཡིག་བྲིས་ཏེ་
རང་ཉིད་གུ་ཡངས་སུ་གཏོང་རྒྱུ་ཞུས། ཡིན་ཡང་འཕྲིན་ཡིག་འབྲི་སྐབས་དོན་དག་གཞན་
ཞིག་གི་ཆེད་དུ་ཡུད་ཙམ་རིང་སྒོར་སོང་ནས་ཕྱིར་ལོག་ཚེ། མོས་བྲིས་པའི་འཕྲིན་ཡིག་
གི་མགོ་དེ་མི་རྙེད་པར་མ་ཟད། ཐ་ན་འཕྲིན་ཡིག་འབྲི་བའི་ཐོག་མའི་བསམ་འདུན་ཡང་
བརྗེད་པར་གྱུར། སྐབས་ཤིག་རིང་མོ་ནི་ཨའོ་ལེ་ལི་ཡ་ནུའོ་ལ་དོགས་པ་སྐྱེས་ཏེ་ཁོར་ལྟ་
རྟོག་བྱེད་མགོ་བརྩམས། མོས་བསམ་བཞིན་དུ་དངོས་པོ་དག་ཁོ་འགྲོ་སའི་ལམ་དུ་བཞག་
སྟེ་ཁོས་ལེན་དུས་འཛིན་དགོས་སྙམ། འོན་ཀྱང་ཅང་མ་འགོར་བར་ཨའོ་ལེ་ལི་ཡ་ནུའོ་
ཐབ་ཚང་དང་སྤྱོད་ཁང་ནང་འགྲོ་བ་ལས་གཞན། མེར་ཅི་ཡ་ཏེ་སི་ཡི་ཁང་བ་དང་གཏན་
ནས་ཁ་མི་འབྲལ་བའི་ཚུལ་རྟོགས། ཕ་རོལ་པོ་ཡང་ཀུ་རེ་རྩེ་རྒྱུར་དགའ་བའི་མི་ཞིག་
མིན། མཇུག་མཐར་མོ་ནི་གདོན་འདྲེ་རྣམས་ཀྱིས་རྩིང་སྤྱོད་བགྱིས་པར་ཡིད་ཆེས་པས།
དངོས་པོ་ཚང་མ་བཀོལ་སའི་གནས་སོ་སོར་གཏན་དུ་འདོགས་རྒྱུ་བྱས། མོས་ལུང་ཧྲེ་ལན་
སྐུད་པ་ཞིག་གིས་ཁེ་གྲི་མལ་ཁྲིའི་མགོ་རུ་བཏགས་པ་དང་། ལྕགས་སྨྱུག་དང་སྣག་གདན་
ཅོག་ཙེའི་སུག་པར་བསྡམས། ད་རུང་སྤྱིན་ཆུ་ཡིས་སྣག་ཆུ་ཅོག་ངོས་ཀྱི་ལག་པ་གཡས་
སར་སྦྱར། དེ་ལྟ་ནའང་དོན་དག་ནི་མྱུར་དུ་ཐག་གཅོད་མ་ནུས། མོས་ཆུ་ཚོད་འགའི་རིང་
གི་འཚེམ་བུའི་ལས་ཀ་ལས་པ་ན། ཁེ་གྲི་བཏགས་པའི་སྐུད་པ་རབ་ཅིག་གིས་ཇེ་ཐུང་དུ་
གྱུར། དེ་ནི་གདོན་འདྲེ་རྣམས་ཀྱིས་ལྐོག་ཏུ་སྐུད་པ་གཏུབས་ནས་ཇེ་ཐུང་དུ་བཏང་བ་དང་
འདྲ། ལྕགས་སྨྱུག་བཏགས་ཡོད་པའི་སྐུད་པ་ཡང་གོང་ལྟར་རེད། མོས་ཡི་གེ་བྲིས་ནས་
ཡུན་རིང་མ་འགོར་བའི་དུས་ནང་། སྣག་ཚའི་དམ་བེ་ཡོད་སར་ལག་པ་མི་སླེབས་པར་
གྱུར། འོན་ཀྱང་རྒྱང་རིང་པུའུ་ལུའུ་སའེ་ཨེར་ན་ཡོད་པའི་ཨ་མཱ་ལན་ཏ་ཝུའུ་ཨེར་སུའོ་
ལ་དང་། རོ་མ་རུ་འདུག་པའི་ཧོ་སའེ་ཨེར་ཁ་ཏིའེ་ཨའོ་སུས་ཀྱང་སྟབས་མི་ལེགས་པའི་
གནས་ཚུལ་འདི་དག་ནམ་ཡང་རྟོགས་མི་སྲིད། ཧྥེ་ཨེར་ནན་ཏ་ཡིས་རྒྱུན་དུ་ཁོ་ཚོར་རང་
ཉིད་ཧ་ཅང་བདེ་སྐྱིད་ལྡན་པ་ཡིན་ཞེས་བརྗོད། དོན་དངོས་སུ་ཡང་མོ་དེ་ལྟར་ལགས།
མོའི་ཚོར་ངོགས་སུ་ཁུར་བོ་ལྕི་མོ་ཡོད་ཚད་ཕོག་ཟིན་པ་དང་འདྲ། འཚོ་བས་སླར་ཡང་
མོ་ནི་རང་གི་ཕ་མའི་གནས་སུ་ཁྱེར་བ་ལྟར་སྣང་སྟེ། གནས་དེ་གར་དུས་རྒྱུན་འཚོ་བའི་
དཀའ་ངལ་ཅི་ཡང་མེད་པ་ལ། ཡོད་ཚད་སྟོང་བསམ་གྱི་ཁྲོད་དུ་ཐག་གཅོད་བྱས་འགྲོ་བས་
རེད། ཚད་མེད་པའི་འཕྲིན་ཡིག་བསྐུར་རེས་ལས་མོར་དུས་ཚོད་ཀྱི་འདུ་ཤེས་མེད་པར་
གྱུར་པ་དང་། ལྷག་པར་སང་ཐ་སུའོ་ཧྥེ་ཡ“ཏེ་ལ“པི་ཏ་བུད་སོང་རྗེས་དེ་ལྟར་ཡིན། མོར་བུ་
དང་བུ་མོ་རྣམས་ཕྱིར་ལྡོག་པའི་དུས་བཅད་ལྟར་ཉིན་དང་ཟླ་ཚེས། ལོ་སོགས་བརྩི་བའི་
གོམས་གཤིས་ཤིག་ཆགས་ཡོད་མོད། འོན་ཀྱང་ཁོ་ཚོས་དུས་ཚོད་ནི་ཕྱིར་འགྱང་ཡང་ཡང་
བྱས་མཐར། མོ་ནི་ལོ་ཟླ་ཚེས་ཞག་བརྩི་བའི་ཆར་ཀུན་ནས་འཐོམས་སོང་། མ་གཞིར་ཉི་
མ་རེ་རེ་ལ་འགྱུར་བ་ཅི་ཡང་མེད་པས། ཆུ་ཚོད་མདུན་ནས་མདུན་དུ་འགྲོ་བཞིན་པའི་
ཚུལ་ཡང་མི་ཚོར་རོ། །ཡིན་ནའང་མོས་ངང་རིང་གི་སེམས་མ་དོར་བར་མ་ཟད། དུས་
ཚོད་ཕྱིར་འགྱང་གི་ཆར་སེམས་བདེ་བོ་བྱུང་། ཧོ་སའེ་ཨེར་ཁ་ཏིའེ་ཨའོ་ཡིས་ལོ་མང་
པོའི་སྔོན་ནས་ཅང་མི་འགོར་བར་དུས་གཏན་གྱི་དམ་བཅའ་འཇོག་རྒྱུ་ཡིན་ཞེས་བརྗོད་
མོད། མཐོ་རིམ་ལྷ་རིག་སློབ་ཚན་མཇུག་བསྒྲིལ་རྗེས། ད་རུང་ཕྱི་འབྲེལ་གྱི་རིག་གཞུང་
ལ་སྦྱང་དགོས་ཟེར། ཧྥེ་ཨེར་ནན་ཏར་མི་བདེ་བའི་སྣང་བ་ཏོག་ཙམ་ཡང་མེད་དེ། མོས་
ཧྲེང་པི་ཏེའི་གསེར་ཁྲིའི་གཞི་རུ་སྐྱོད་པའི་ལམ་བུ་ནི་ཐག་རིང་བ་ཞིག་ཡིན་པས། སླ་མོ་
ཞིག་མིན་བསམས་བྱུང་། དེ་ལས་ལྡོག་སྟེ་མི་གཞན་དག་གིས་བལྟས་ན་གལ་ཆེན་མིན་
པའི་གསར་འགྱུར་ཁ་ཤས་ཀྱིས་ཀྱང་མོར་སྤྲོ་སྣང་ཚད་མེད་སྐྱེ་རུ་འཇུག་ཐུབ། དཔེར་ན་བུ་
ཡིས་ཆོས་རྒྱལ་དངོས་སུ་མཐོང་བ་ལྟ་བུ་ཡིན། ཡང་ཨ་མཱ་ལན་ཏ་ཝུའུ་ཨེར་སུའོ་ལས་མོར་
རང་ཉིད་ཀྱིས་སྦྱངས་འབྲས་ཡག་པོ་བླངས་སྟབས། ཨ་ཕས་སྔོན་དཔོག་བྱེད་མ་ཐུབ་པའི་
བྱ་དགའ་རང་ཐོབ་ནས་མུ་མཐུད་དུ་སློབ་སྦྱོང་བྱེད་པའི་སྐལ་བ་ལྡན་སོང་ཟེར་བར། མོ་
ཡང་དེ་བཞིན་དུ་དགའ་སྤྲོ་ཚད་མེད་སྐྱེས་སོང་།
སང་ཐ་སུའོ་ཧྥེ་ཡ་ཏེ་ལཔི་ཏས་བརྡ་སྤྲོད་ཀྱི་དཔེ་དེབ་ཉོས་ནས་ཡོང་སྟེ་ལོ་གསུམ་
ལྷག་ཙམ་འགོར་རྗེས་སུ། ཨའོ་ལེ་ལི་ཡ་ནུའོ་ཡིས་ལུག་ལྤགས་ཤོག་བུའི་དེབ་དང་པོ་དེ་
བསྒྱུར་ཚར། ལས་ཀ་དེར་སྙིང་བོ་ཅི་ཡང་མེད་པ་མིན་ཏེ། ཚོད་དཔག་བྱེད་དཀའ་བའི་
ལམ་ཐག་རིང་བོའི་ནང་གི་གོམ་པ་དང་པོ་དེ་སྤོས་ཟིན་པས་རེད། ཡིག་སྒྱུར་བྱས་ཚར་བའི་
ཁ་སི་ཏིའེ་ལི་ཡའི་སྐད་ལ་སྦས་དོན་ཅི་ཡོད་མི་ཤེས། མུ་མཐུད་དུ་ངོ་མཚར་ཆེ་བའི་སྙན་
ཚིག་འགའི་གོ་དོན་འགྲེལ་དགོས། ཨའོ་ལེ་ལི་ཡ་ནུའོ་ཡི་ལག་ཏུ་ཞིབ་འཇུག་གཏིང་ཟབ་
བྱེད་སྤྱད་ཀྱི་དཔྱད་གཞིའི་ཡིག་ཆ་དཀོན་ནའང་། སྟབས་ལེགས་པ་ཞིག་ལ་མེར་ཅི་ཡ་ཏེ
སིས་མཁས་པ་ཅ་ཐའེ་ལུའོ་ནེ་ཡའི་དཔེ་ཁང་ནང་དུ་ཁོ་ལ་ལུག་ལྤགས་ཤོག་བུའི་དེབ་ཀྱི་
ནང་དོན་བསྒྱུར་བར་ཕན་ཐོགས་པའི་དཔེ་དེབ་ཡོད་ཅེས་བརྗོད་མྱོང་། དེར་བརྟེན་ཁོས་
ཧྥེ་ཨེར་ནན་ཏ་བཙལ་ནས་རང་ཉིད་དཔེ་དེབ་དེ་དག་འཚོལ་བར་འགྲོ་རྒྱུའི་རེ་ཞུ་བྱེད་རྒྱུ
ཐག་བཅད། ཉིན་རེར་ཇེ་མང་དུ་འགྲོ་བའི་གད་སྙིགས་ཀྱིས་ཁྱུར་མིད་གཏོང་བཞིན་པའི་
ཁང་བ་དེའི་ནང་དུ། ཁོས་ཇི་ལྟར་བྱས་ནས་ཆེས་འཚམ་པའི་ངང་རེ་བ་འདོན་དགོས་པ་
དང་། སྔོན་དཔག་བྱས་པའི་གནས་ཚུལ་སྣ་ཚོགས་ལ་བསམ་གཞིག་བགྱིས་ཏེ་གོ་སྐབས་
འོས་འཚམ་ཞིག་ལ་བསྒུགས། སྐབས་དེར་མེ་ཐོག་ནས་ཟ་མ་ལེན་བཞིན་པའི་ཧྥེ་ཨེར་ནན་
ཏ་མཐོང་བར། ཁོས་སྐད་ཆ་བཤད་འདོད་པའི་གོ་སྐབས་རང་ཤོར་སོང་བ་སྟེ། སྔོན་ལ་གྲ་
སྒྲིག་བྱས་པའི་རེ་བ་དེ་གྲེ་བའི་ནང་ནས་འགགས་པར་གྱུར། དེ་ནི་ཁོས་མོ་ལ་ལྐོག་ལྟ་བྱས་
པ་རེབ་གཅིག་པུ་དེ་ཡིན། མོའི་ཉལ་ཁང་ནང་བསྒྲགས་འོངས་པའི་གོམ་སྒྲས་ཁོའི་ཡིད་
དབང་དྲངས་སོང་། ཁོས་ནི་བློ་སེམས་གཅིག་སྒྲིལ་གྱིས་མོ་སྒོ་ཁར་བུ་མོའི་འཕྲིན་ཡིག་
ལེན་པར་འགྲོ་བ་དང་ཆབས་ཅིག མོས་བྲིས་པའི་འཕྲིན་ཡིག་སྦྲགས་སྐྱེལ་མཁན་ལ་སྤྲོད་
པ། མཚན་མོའི་དུས་སུ་མོས་ཤོག་བུའི་སྟེང་སྨྱུག་གུས་ཡི་གེ་འབྲི་བའི་སྒྲ་དང་། དེའི་རྗེས་
སུ་གློག་གཟིམ་པའི་སྒྲ། ད་དུང་མུན་ནག་གི་ཁྲོད་དུ་སྨོན་ལམ་འདེབས་པའི་སྒྲ་བཅས་ཕྱུང་
བར་ཉན་པ་རེད། སྐབས་དེར་སླེབས་འཕྲལ་ཁོ་ད་གཟོད་མལ་དུ་ཉལ་ནས། ཉིན་གཉིས་
པར་རེ་ཞུ་བྱེད་པའི་གོ་སྐབས་ལ་རེ་སྒུག་བྱས། ཁོའི་སེམས་སུ་མོས་དང་ལེན་བྱེད་ངེས་
སྙམ་སྟེ། ཉིན་ཞིག་གི་ཞོགས་པར་ཕྲག་སྟེང་ལ་དཔྱངས་པའི་སྐྲ་ལོ་ཇེ་ཐུང་དུ་བཏང་བ་དང་།
འཛིངས་པའི་ཁ་སྤུའང་གཙང་མར་བཞར་ཐོག སུས་བཞག་མི་ཤེས་པའི་དོར་མ་དོག་པོ་
ཞིག་དང་གོང་དཀྲིས་རྫུན་མ་ཅན་གྱི་ཚི་ལེན་ཞིག་གོན་ནས། ཐབ་ཚང་ནང་དུ་ཧྥེ་ཨེར་
ནན་ཏས་ནངས་ཇ་འཐུང་གི་ཡོང་བར་བསྒུགས་ནས་བསྡད། མིག་མདུན་དུ་མངོན་པ་ནི་
ཉིན་རེར་མགོ་བོ་མཐོན་པོར་འགྱོག་ལ། གོམ་སྟབས་འགྱུར་མེད་ཀྱི་བུད་མེད་དེ་རང་མ་
ཡིན་པར། མཛེས་སྡུག་ལྡན་པའི་རྒན་མོ་ཞིག་རེད། མོའི་ལུས་སུ་མདོག་སེར་སྐྱར་གྱུར་
པའི་སྲེ་མོང་དཀར་པོའི་པགས་ལྭ་ཞིག་དང་། མགོ་རུ་གསེར་མདོག་ཅན་གྱི་ཤོག་ལེབ་ལས
བཟོས་པའི་ཅོད་པན་ཞིག་གོན་འདུག རྐང་ལག་གི་འགུལ་སྟངས་ལས་ངལ་དུབ་ཕྲན་བུ་
བདོག་པ་མཐོང་ཞིང་། སྔོན་ཏག་ཏག་ལ་ལྐོག་ནས་ངུས་མྱོང་བ་དང་འདྲ། དོན་དངོས་སུ་
ཨའོ་ལེ་ལི་ཡ་ནུའོ་གཉིས་པའི་གོས་སྒམ་ནང་དུ་འབུས་ཟོས་པའི་རྒྱལ་མོའི་མགོ་རྒྱན་ཆ་
ཚང་ཞིག་རྙེད་པ་ནས་བཟུང་། ཧྥེ་ཨེར་ནན་ཏས་རྒྱན་ཆ་འདི་ཐེངས་མང་པོར་གོན་མྱོང་།
གལ་སྲིད་མི་ཞིག་གིས་མོས་མེ་ལོང་གི་མདུན་དུ་ཡིད་ཚིམས་པའི་ངང་ནས་རྒྱལ་མོ་ཡི་
རྣམ་པ་སྟོན་ཚུལ་མཐོང་དུས། མོ་ད་ནི་སྨྱོས་འདུག་བསམ་ངེས་ཡིན། འོན་ཀྱང་དོན་དངོས་
ནི་དེ་འདྲ་མིན་པར། མོས་རྒྱལ་མོའི་རྒྱན་ཆ་ལེགས་པོ་ནི་དུས་ཚོད་ཕྱིར་དྲན་བྱེད་སྤྱད་ཀྱི་
འཕྲུལ་ཆས་སུ་རློམ་བཞིན་ཡོད། མོས་ཐེངས་དང་པོར་གོན་དུས་སེམས་སྡུག་ནས་མིག་ཆུ་
དབང་མེད་དུ་ཤོར་བ་དང་། དུས་མཚུངས་སུ་སླར་ཡང་སྔོན་ཆད་རང་ཁྱིམ་དུ་མོ་རྒྱལ་མོ་
བྱེད་པར་ལེན་དུ་ཡོང་བའི་དམག་དཔོན་དེའི་ལྷམ་སྣུམ་གྱི་དྲི་མ་ཚོར། དེ་བས་ཡལ་ཟིན་
པའི་ཕུགས་བསམ་ལ་རྗེས་དྲན་བྱེད་སྐབས་སེམས་གཏིང་དུ་གཡོ་འགུལ་ཞིག་ཀྱང་ངང་
གིས་ཐེབས།  མོའི་བསམ་པར་རང་ཉིད་ནི་ཅི་འདྲའི་བགྲེས་ཤིང་ཉམས་རྒུད་དུ་གྱུར་པ་
དང་། མི་ཚེ་ཁྲོད་ཀྱི་ཆེས་མཛེས་སྡུག་ལྡན་པའི་ལོ་ཟླ་ནི་འདས་ཟིན་པས། བསམ་ཐོག་ལ་རྟ་
མ་རྒྱུགས་པའི་དུས་སྐབས་དེ་དག་ལ་ཕྱིར་དྲན་བྱེད་མགོ་བརྩམས། དུས་སྐབས་དེ་འདྲར་
ད་གཟོད་རང་ཉིད་ལ་མཁོ་བ་ནི་ཁྱམས་རིང་ཕྱོགས་ནས་འཐུལ་ཡོང་བའི་མེ་ཏོག་ཉིའུ་ཀྲི་
ཡི་དྲི་ཞིམ་དང་། ས་སྲོས་དུས་ཀྱི་རྒྱ་སེའི་མེ་ཏོག་གི་དྲི་མ། ཐ་ན་ཕྱི་ཡོང་མི་རྣམས་ཀྱིས་ཁྱེར་
འོངས་པའི་གདུག་རྩུབ་ཀྱི་གསོན་ཤུགས་ལ་རེ་བཞག་བགྱི་བ་བཅས་ཀྱང་ངོ་། །སྤྱིར་མོའི་
སེམས་པ་ནི་སྔར་ནས་ཤི་ཟིན་པར། ཉིན་རྒྱུན་དཀའ་སྡུག་གི་ཁྲོད་དུ་ཡོད་ཚད་སྣང་མེད་
ལ་བཞག་འགྲོ་ཡང་། འདས་པའི་བྱ་བར་ཕྱིར་དྲན་བྱེད་པའི་འགག་སྒོ་ལས་ཐར་ཐུབ་ཀྱིན་
མེད། ལོ་ཟླའི་མནར་གཅོད་ཀྱི་བབ་དང་བསྟུན་ནས། མོས་རང་གིས་རང་རྨས་བྱེད་པའི་རེ་
བ་དེ་རིམ་གྱིས་གོམས་གཤིས་ངན་པ་ཞིག་ཏུ་ཆགས། མོ་ནི་ཁེར་རྐྱང་གི་ཁྲོད་དུ་གཤིས་ཀ་
བཟང་པོ་ཅན་དུ་གྱུར། འོན་ཀྱང་ཉིན་དེའི་ཞོགས་པར་མོ་ཐབ་ཚང་ནང་ཡོང་བར། ལུས་
པོ་སྐེམ་ཞིང་ངོ་གདོང་སྐྱ་བོར་གྱུར་པའི་ན་གཞོན་ཞིག་གིས་ཚིག་ཇ་ཕོར་བ་གང་གཏད་
ཡོང་ཞིང་། མིག་ནང་དུ་དགའ་ཞེན་ཆེ་བའི་འོད་ཟེར་འཕྲོ་བ་མཐོང་དུས། མོ་དེ་མ་ཐག་ཏུ་
དོགས་མི་བདེ་བར་གྱུར་ནས་སྡུག་བསྔལ་གྱི་མུན་དོང་ནང་ཚུད། མོས་རེ་བ་དེ་ཁས་ལེན་མ་
བྱས། དེར་མ་ཟད་དུས་དེ་ནས་བཟུང་ཁྱིམ་གྱི་ལྡེ་མིག་ནི་བུ་སྣོད་འདེགས་བྱེད་འཇོག་སའི་
ཁུག་མའི་ནང་དུ་སྦས། སྤྱིར་བཏང་དོགས་ཟོན་དེ་ནི་དགོས་དོན་མེད། རྒྱུ་མཚན་དྲངས་
ན་གལ་སྲིད་ཨའོ་ལེ་ལི་ཡ་ནུའོ་ཡིས་བྱེད་འདོད་ཚེ། སྔ་མོ་ནས་ལྐོག་ཏུ་རང་དབང་ངང་
འགྲོ་འོང་བགྱི་ཐུབ། ཡིན་ནའང་དུས་ཡུན་རིང་བོའི་བཙོན་འཇུག་དང་། ཕྱི་རོལ་ཡུལ་ལ་
ཆ་རྒྱུས་མེད་པ། གང་གསུང་དེ་སྒྲུབ་བྱེད་པའི་གོམས་གཤིས་ཀྱིས། སྔ་མོ་ནས་ཁོའི་སེམས་
ནང་གི་ངོ་རྒོལ་གྱི་ས་བོན་ནི་བསྐམས་ཚར་བས་རེད། དེར་བརྟེན་ཁོ་ཡང་བསྐྱར་རང་
གི་བཙོན་ཁང་དུ་ཕྱིན་ནས་ལུག་ལྤགས་ཤོག་བུའི་དེབ་དེ་ཡང་དང་བསྐྱར་དུ་ཀློག་པའི་
མཚུངས་སུ། ཧྥེ་ཨེར་ནན་ཏ་ཉལ་ཁང་ནང་དུ་ངུ་བཞིན་པར་ནམ་ཕྱེད་བར་དུ་ཉན་ནས་
བསྡད། ཉིན་ཞིག་གི་ཞོགས་པར། ཁོ་ནི་ནམ་རྒྱུན་དང་འདྲ་བར་མེ་ཁ་གསོ་རུ་སོང་དུས། སྔ་
ཉིན་བྱིན་པའི་མོའི་ཟ་མ་སྔར་བཞིན་མེ་གཟིམས་པའི་ཐབ་ཐོག་ཏུ་བཞག་ཡོད་པ་མཐོང་།
དེ་བས་ཁོས་མོའི་ཉལ་ཁང་ནང་དུ་བལྟས་པར། མོ་ནི་རང་གི་མལ་ཁྲིའི་ཐོག་ཉལ་འདུག སྲེ་
མོང་དཀར་པོའི་པགས་ལྭ་ལུས་སྟེང་དུ་བཀབ་ཅིང་། ཤ་ལྤགས་ནི་གླང་ཆེན་གྱི་མཆེ་བ་ལྟར་
འཇམ་ཤ་དོད་པས། སྔོན་ཆད་ལས་ཀྱང་མཛེས་སྡུག་ཆེས་ཆེར་ལྡན། ཟླ་བ་བཞི་འགོར་རྗེས་ཏེ།
ཧོ་སའེ་ཨེར་ཁ་ཏིའེ་ཨའོ་ཁྱིམ་དུ་ལོག་སྐབས། མོས་སྔར་གྱི་རྣམ་པ་དེ་རྒྱུན་འཁྱོངས་བྱས་
ནས་ཡོད།
ཁོའི་གཟུགས་རིས་ནི་ཁོའི་ཨ་མ་དང་ཧ་ཅང་མཚུངས། ཁོས་ཐ་ཧྥུ་གོས་ཀྱི་ཕྱི་ལྭ་ནག་
པོ་ཞིག་དང་གོང་བ་སྲ་མོ་ཡིན་པའི་ཚི་ལེན་ཞིག་གོན་འདུག གོང་དཀྲིས་མ་བརྒྱབ་པའི་
ཚབ་ཏུ་མདུད་པ་མེ་ཏོག་མའི་གོས་ཡུག་ཅིག་དཀྲིས་པར་མངོན། ངོ་གདོང་སྐྱ་བོ་ཡིན་ཐོག་
སྒྱིད་ལུག་གི་རྣམ་པ་ཞིག་ཀྱང་ཤར་ནས་བདོག མིག་མདངས་ནང་དངངས་སྐྲག་གི་ཉམས་
ཡོད་པར་མ་ཟད། མཆུ་འདབས་སུ་ཉམ་ཆུང་གི་ཚུལ་ཡང་འཆར་བར་བྱེད། སྐྲ་ལོ་ནག་ཅིང་
འོད་མདངས་ལྡན་ལ། སྐྲ་ལམ་དྲང་ཞིང་ཐར་ཐོར་དུ་གནས་པས། སློབ་མ་དམ་པའི་མགོ་ཡི་
སྐྲ་རྫུན་མ་དང་ཧ་ཅང་འདྲ། ཁ་སྤུ་གཙང་མར་བཞར་བས། པྲ་ཚིལ་ལྟར་དཀར་བའི་བཞིན་
རས་སུ་འགྱོད་སེམས་ཀྱི་ཁུར་ཆེན་ཞིག་བཀལ་བ་ལྟར་འདུག སྐྱ་བོར་གྱུར་པའི་ལག་པ་
གཉིས་ཀྱི་རྩ་རྒྱུས་གསལ་བོར་མཐོང་ཐུབ་ཅིང་། མཛུབ་མོ་ནི་འགུལ་བཞིན་པའི་ཚིགས་
འབུ་དང་དབྱེར་མ་མཆིས་པ་ལ། སྤྲི་དཀར་རྡོ་གོར་མོས་ཕྲ་བརྒྱན་པའི་གསེར་གྱི་མཛུབ་
དཀྲིས་ཤིག་ནི་ལག་པ་གཡོན་པའི་གོང་མཛུབ་སྟེང་གོན་ནས་བདོག ཨའོ་ལེ་ལི་ཡ་ནུའོ་
ཡིས་ཁོ་ལ་སྒོ་འབྱེད་སྐབས། རང་ཉིད་ཀྱིས་མཚམས་སྦྱོར་མ་བྱས་ཀྱང་ཁོ་ནི་ཐག་རིང་ནས་
ཡོང་བ་ཤེས་ཐུབ། ཁོ་ལམ་དུ་སྐྱོད་པ་དང་ཆབས་ཅིག མེ་ཏོག་དྲི་ཆུའི་དྲི་མ་ནི་ཁྱིམ་ནང་
ཧྲིལ་པོར་ཁྱབ་ཡོང་། སྔོན་ཆད་ཁོ་ལོ་ན་གཞོན་དུས་ཝུའུ་ཨེར་སུའོ་ལས་ཁོའི་མགོ་ལ་དྲི་
ཆུ་གཏོར་བ་ནི་མུན་ནག་ཁྲོད་ཁོ་བཙལ་སླ་བའི་ཆེད་ཡིན། གསལ་བོར་བརྗོད་དཀའ་བའི་
དོན་སྙིང་གཞན་ཞིག་གི་ངོས་ནས་བཤད་ན། ཁྱིམ་དང་བྲལ་ཏེ་ལོ་མང་འདས་རྗེས་ཀྱི་ཧོ་
སའེ་ཨེར་ཁ་ཏིའེ་ཨའོ་ནི། སྔར་བཞིན་ཕྲུ་གུ་ཞིག་ཡིན་ཞིང་ཁེར་རྐྱང་དུ་ལུས་ཡོད། ཁོ་
ཐད་ཀར་ཨ་མའི་ཉལ་ཁང་ནང་དུ་ཕྱིན། ཨའོ་ལེ་ལི་ཡ་ནུའོ་ཡིས་སྤོ་བོ་ཡི་སྤོ་བོའི་གསེར་
སྦྱང་ཐབ་ཀ་དེ་སྤྱད་ཅིང་ཁང་བའི་ནང་དུ་བསྟུད་མར་ཟླ་བཞི་ལྷག་ལ་དངུལ་ཆུ་བསྐོལ་
བ་དང་། མེར་ཅི་ཡ་ཏེ་སི་ནས་བརྒྱུད་པའི་ཐབས་ལ་བརྟེན་ནས་བེམ་པོ་ཉར་ཚགས་བྱེད་
ཐུབ་པ་བྱུང་། ཧོ་སའེ་ཨེར་ཁ་ཏིའེ་ཨའོ་ཡིས་སྐད་ཆ་ཚིག་གཅིག་ཀྱང་དྲིས་མ་སོང་། ཁོས་
བེམ་པོའི་ཐོད་པར་འོ་ཞིག་བྱས་རྗེས། མོའི་སྨད་གཡོགས་འོག་གི་ལྭ་བའི་ཁུག་མའི་ནང་
ནས་ད་དུང་ཁ་ཕྱེ་མེད་པའི་བུ་སྣོད་འདེགས་བྱེད་གསུམ་དང་གོས་སྒྲོམ་གྱི་ལྡེ་མིག་བཅས་
བླངས། ཁོས་དོན་དག་འདི་རྣམས་སྒྲུབ་སྐབས་བློ་ཐག་རྦད་ཆོད་ཡིན་ཞིང་། དུས་རྒྱུན་གྱི་
སྒྱིད་ལུག་ཡོངས་སུ་དོར་ནས་བདོག ཁོས་གོས་སྒྲོམ་ནང་ནས་ཁྱིམ་རྒྱུད་ཀྱི་རིས་ཐམ་ཡོད་
ཅིང་གསེར་དངུལ་གྱི་མེ་ཏོག་གིས་བརྒྱན་པའི་སྒམ་ཆུང་ཞིག་བླངས། དེའི་ཁྲོད་དུ་ཙན་
དན་གྱི་དྲི་མ་འཐུལ་བའི་འཕྲིན་ཡིག་རིང་བོ་ཞིག་བཙལ་རྙེད་བྱུང་། འཕྲིན་ཡིག་ནང་ཧྥེ་
ཨེར་ནན་ཏས་ཁོར་སྦ་གསང་བྱས་པའི་གནས་ཚུལ་ངོ་མ་ཡོངས་རྫོགས་བརྗོད་ཡོད། ཁོས་
ལངས་བསྡད་དེ་འཕྲིན་ཡིག་ཀློག་སྐབས་འདོད་ཧམ་འདུག་ལ་ངང་རྒྱུད་རིང་། འཕྲིན་ཡིག་
བཀླགས་ནས་ཤོག་ངོས་གསུམ་པར་སླེབས་ཚེ་མཚམས་བཞག་སོང་བ་དང་། ཨའོ་ལེ་ལི་ཡ་
ནུའོ་ལ་ཞིབ་ལྟ་ལན་གཅིག་བྱས།
“ཕར་བལྟས་ན།” ཁོའི་སྐད་ཀྱི་ནང་དུ་སྤུ་གྲི་ལྟ་བུའི་རྣོ་ངར་ཞིག་ལྡན་པར “ནལ་
བུ་དེ་ཁྱོད་ཡིན་ནམ” ཞེས་དྲིས་འོངས།
“ངའི་མིང་ལ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ཟེར།”
“རང་གི་ཁང་བའི་ནང་ཕྱིར་སོང་ཞིག” ཧོ་སའེ་ཨེར་ཁ་ཏིའེ་ཨའོ་ཡིས་དེ་སྐད་སྨྲས།
ཨའོ་ལེ་ལི་ཡ་ནུའོ་བུད་སོང་། ཁོ་ནི་ཐ་ན་གཤིན་པོ་དུར་འཇུག་སྐབས་ཀྱི་སྒྲ་གོ་དུས་
ཀྱང་མཚར་བའི་ངང་སྒོར་མ་བུད། ཐེངས་འགའ་ཞིག་ལ་ཁོས་ཐབ་ཚང་ནས་ཧོ་སའེ་ཨེར་
ཁ་ཏིའེ་ཨའོ་ཉིད་ཁྱིམ་ནང་དུ་འཁྱམས་ཉུག་བྱེད་པ་དང་དབུགས་རིང་འབྱིན་ཚུལ་སོགས་
མཐོང་བར་མ་ཟད། ད་རུང་ནམ་ཕྱེད་དུ་ཁོ་རང་གི་ཞིག་རལ་གྱི་ཉལ་ཁང་ནང་ཕར་འགྲོ་
ཚུར་འོང་བྱེད་པའི་གོམ་སྒྲའང་ཐོས་པར་གྱུར། འདས་ཟིན་པའི་ཟླ་བ་ཁ་ཤས་ནང་། ཁོས་ནི་
ཧོ་སའེ་ཨེར་ཁ་ཏིའེ་ཨའོ་ཡིས་རང་ལ་ཁ་བརྡ་བྱས་པ་ཐོས་མ་མྱོང་། དེ་ནི་ཕ་རོལ་པོར་ཁོ་
དང་ཁ་བརྡ་བྱེད་འདོད་མེད་པ་ཁོ་ནས་མིན་པར། རང་ལ་བསམ་བློ་བརྗེ་རེས་བྱེད་འདོད་
བྲལ་ཐོག ལུག་ལྤགས་ཤོག་བུའི་དེབ་ལས་བྱ་བ་གཞན་ལས་པའི་དུས་ཚོད་སྟོང་བའི་
དབང་གིས་ཡིན། ཧྥེ་ཨེར་ནན་ཏ་འདས་རྗེས། ཁོས་གསེར་ཉ་གཉིས་ལས་ལྷག་མེད་པའི་
ནང་གི་གཅིག་བླངས་ཏེ། ཐད་ཀར་མཁས་པ་ཅ་ཐའེ་ལུའོ་ནེ་ཡའི་དཔེ་ཁང་ནང་དུ་དཔེ་
དེབ་འཚོལ་བར་ཕྱིན། ལམ་བར་དུ་བྱ་དངོས་གང་གིས་ཀྱང་ཁོའི་སྤྲོ་བ་སློང་མ་ཐུབ་སྟེ། དེ་
ནི་ཁོ་ལ་གཤིབ་སྡུར་བྱེད་སྤྱད་ཀྱི་འབྲེལ་ཡོད་དྲན་ཤེས་མེད་པས་ཡིན་ཡང་སྲིད། གཞན་
ད་རུང་ལྟ་སྲོལ་མེད་པའི་སྲང་ལམ་དང་ཞིག་རལ་དུ་གྱུར་པའི་ཁང་བ་དེ་དག་ཚང་མ་ཁོའི་
འདས་ཟིན་པའི་རྟོག་འཆར་དང་གཅིག་པ་གཅིག་རྐྱང་རེད། དེའི་དུས་ཀྱི་ཁོས་དེ་དག་
མཐོང་ཆེད་རང་ཉིད་ཀྱི་ཡོད་ཚད་བློས་གཏོང་ཐུབ་པ་ཡིན། ཐོག་མའི་སྐབས་སུ་ཧྥེ་ཨེར་
ནན་ཏས་དང་ལེན་མ་བྱས། ད་རེབ་ཁོ་རང་ཉིད་ཀྱིས་རང་ལ་ཆོག་མཆན་གནང་ནས་སྒོར་
ཕྱིན། ཐེངས་འདི་གཅིག་པོ་ཡིན། རེབ་འདིར་ཁོར་དམིགས་ཡུལ་གཅིག་མ་གཏོགས་མེད་
ཅིང་། དུས་ཡུན་ཐུང་ངུའི་ནང་དམིགས་སར་བསླེབ་དགོས། དེར་བརྟེན་ཁོ་ཡུད་ཙམ་རིང་
ཡང་བསྡད་མ་སོང་། གང་མྱུར་ངང་སྲང་ལམ་བཅུ་གཅིག་བརྒྱུད་དེ་སྔོན་ཆད་མོ་རྩིས་ལུང་
བསྟན་བགྱི་སའི་སྲང་ལམ་རང་དུ་སླེབས། དབུགས་ལྷེམ་ལྷེམ་དང་བཅས་རྙིང་ཧྲུལ་དུ་
གྱུར་པའི་དཔེ་ཁང་ནང་དུ་འཛུལ། ཁང་བའི་ནང་རོལ་ཏུ་ཁ་ཕྱིར་འཁོར་དགོས་ཀྱང་དཀའ་
བའི་ཚོད་རེད། དེའི་ཕྱིར་གནས་དེ་ནི་དཔེ་ཁང་ཞིག་རེད་ཟེར་བ་ལས། དཔེ་དེབ་རྙིང་བ་
ཚུར་སྡུད་ཁང་ཞིག་རེད་ཅེ་ན་འགྲིག དཔེ་དེབ་རྙིང་བ་ཡོད་ཚད་གྲོག་མ་དཀར་པོས་འཆོས་
པའི་དཔེ་སྒྲོམ་སྟེང་གང་འདོད་དུ་བཞག་ཡོད་པར་མ་ཟད། སྡོམ་དྲའི་ཁེངས་པའི་གྲུ་ག་
སོགས་སུ་བརྩིགས་འདུག ཐ་ན་འགྲོ་སའི་ལམ་ནང་དུའང་སྤུངས་ནས་བཞག་ཡོད་པ་རེད།
དཔེ་ཆ་མོད་པོ་སྤུངས་འདུག་པའི་ཅོག་ཙེ་རིང་བོ་ཞིག་གི་སྟེང་དུ། ཚོང་བདག་གིས་ཡི་གེ་
རིང་དྲགས་པ་ཞིག་འབྲི་བཞིན་མཆི། སྨུག་མདོག་གི་ཡིག་རིས་ལ་ཆ་མི་ཚང་བའི་རྣམ་
པ་མངོན་ཞིང་། ད་དུང་སློབ་མའི་འབྲི་དེབ་ཀྱི་ཤོག་བུ་གང་སར་ཐོར་འདུག ཁོའི་མཛེས་
པའི་སྐྲ་ལོ་དཀར་པོ་ཡིས་དཔྲལ་ངོས་བཀབ་ཅིང་། མདོག་སྔོན་པོར་སྣང་བའི་མིག་གཉིས་
ཕྲ་ཞིང་རིང་ལ། དཔེ་ཆ་མང་པོར་བལྟས་རྗེས་ཀྱི་ཞི་ཞིང་འཇམ་པའི་ཉམས་དེ་མངོན་པར་
བྱེད། ཁོས་རྐང་སྣམ་ཐུང་བ་ཞིག་གོན་ཡང་ལུས་ཡོངས་རྔུལ་ཆུས་བརླན་ལ། རྩོམ་བྲི་རྒྱུ་
ཁོ་ནར་འབད་པ་ལས་མི་གཞན་པ་ཡོང་བར་བལྟས་ཙམ་ཡང་མི་བྱེད། ཨའོ་ལེ་ལི་ཡ་ནུའོ་
ཡིས་དཀའ་ལས་སྤུ་ཙམ་ཡང་མ་བརྒྱབ་པར། གང་སར་སྤུངས་པའི་དཔེ་དེབ་ཁྲོད་དུ་རང་
ཉིད་ལ་མཁོ་བའི་དཔེ་དེབ་ལྔ་པོ་རྙེད་བྱུང་། དེ་ནི་མེར་ཅི་ཡ་ཏེ་སིས་བརྗོད་པའི་དཔེ་སྒྲོམ་
སྟེང་བཞག་ཡོད་པའི་རྐྱེན་གྱིས་རེད། ཁོས་ཚིག་གཅིག་ཀྱང་མ་བཤད་པར་དཔེ་དེབ་དང་
གསེར་ཉ་ནི་མཁས་པ་ཅ་ཐའེ་ལུའོ་ནེ་ཡར་སྤྲད། དེས་ཕར་བླངས་ནས་ཞིབ་ལྟ་བྱས་སོང་
བར། མིག་ཤ་ནི་ཉ་ལྕིབས་ཀྱི་ཕྱི་སྐོགས་དང་འདྲ་བར་བཙུམས་བྱུང་། “ཁྱོད་ངོ་མ་སྨྱོས་
འདུག” ཁོས་རང་ལབ་ཀྱི་ཚུལ་དུ་དེ་སྐད་སྨྲས་རྗེས་ཕྲག་པ་འགུལ་ཙམ་བགྱིས། མཐུད་
ནས་དཔེ་དེབ་ལྔ་པོ་དང་གསེར་ཉ་མཉམ་པོར་ཨའོ་ལེ་ལི་ཡ་ནུའོ་ལ་ཕྱིར་སྤྲད་འོངས།
“ཁྱོད་ཀྱིས་ཁྱེར་ཅིག” ཁོས་ཁ་སི་ཏིའེ་ལི་ཡའི་སྐད་ཀྱིས “དཔེ་དེབ་འདི་དག་ཆེས་
མཇུག་མཐར་ཀློག་མཁན་ནི་ལོང་བ་དབྱི་ས་ཁོ〕ཡིན་དགོས། དེའི་ཕྱིར་ཁྱོད་ཀྱིས་རང་
གིས་སྒྲུབ་བཞིན་པའི་བྱ་བ་ལ་བསམ་བློ་ཐོངས་དང” ཟེར།
ཧོ་སའེ་ཨེར་ཁ་ཏིའེ་ཨའོ་ཡིས་མེ་མེ་ཡི་ཉལ་ཁང་ལ་ཞིག་གསོ་བྱས། ད་རུང་མི་བཙལ་
ནས་རྒྱུ་གོས་སྤུ་རིས་མས་བཟོས་པའི་སྒེའུ་ཡོལ་དང་། ཙུང་ཏུའུ་ཡི་རྣམ་པ་མངོན་པའི་
མལ་ཁྲི་ཆེ་བའི་ཐོག་གི་ཉལ་གོས་བཀྲུས་པར་མ་ཟད། དུས་ཡུན་རིང་བོར་བེད་སྤྱོད་མ་བྱས་
པའི་ཁྲུས་ཁང་ཡང་སྤྱོད་མགོ་བརྩམས་པར། ཨར་འདམ་རྫིང་བུའི་ནང་དུ་ཚི་དྲེག་ནག་པོ་
རིམ་པ་ཞིག་ཆགས་ནས་ཡོད། ཁོས་གནས་འདི་གཉིས་ནི་དངོས་རྫས་ངན་པ་དང་། ས་ཆ་
གཞན་གྱི་དངོས་རྫས་རྙིང་བ། བསུང་ཆུ་ངན་པ། རིན་གོང་བདེ་བའི་ནོར་བུ་སོགས་འཇོག་
སར་བྱས། ཁྱིམ་གྱི་གནས་གཞན་དུ་མཆོད་འབུལ་སྟེགས་བུའི་ཐོག་གི་སློབ་མ་དམ་པའི་སྐུ་
བརྙན་དེ་ཁོའི་མིག་ལ་མ་མཛེས་པས། ཉིན་ཞིག་གི་ཕྱི་དྲོར་ཁོས་དེ་ལྷས་རའི་ནང་དུ་མེར་
བསྲེགས་ནས་ཐལ་བའི་རྡུལ་དུ་བཏང་། ཁོ་ནི་ཉིན་རྒྱུན་ཆུ་ཚོད་བཅུ་གཅིག་པའི་རྗེས་སུ་
མལ་ལས་ལངས་འགྲོ་ལ། མཐུད་ནས་གསེར་འབྲུག་གི་རི་མོ་བྲིས་སྣང་བའི་ལྭ་རིང་དང་།
སྙེ་མ་སེར་པོ་གཙགས་པའི་འདྲུད་ལྷམ་གོན་ཏེ་ཁྲུས་ཁང་ནང་འཛུལ་ངེས་ཡིན། དེའི་རྗེས་
ལག་ལེན་དུ་བསྟར་བའི་སྦྱོར་བ་སྟེ། གོ་རིམ་མང་བ་དང་དུས་ཡུན་རིང་བ་གང་ཐད་ནས་
མཛེས་མ་ལེ་མེ་ཏའེ་སི་དྲན་གསོ་རུ་འཇུག་སྲིད། ཁོས་ཁྲུས་མ་བྱས་པའི་སྔོན་ལ། ཁ་བའི་
མེ་ཏོག་གི་རྡོ་ཞུན་དམ་བེ་ཆུང་བ་གསུམ་གྱི་ནང་གི་ཁྲུས་ཚྭ་རྫིང་བུའི་ནང་བཏབ་སྟེ་དྲི་
བསུང་ཁ་སྣོན་པར་བྱེད། ཁོས་ཅ་ལ་པའི་ཤིང་སྐྱོགས་ཀྱིས་ཆུ་བླུགས་ནས་ཁྲུས་མི་བྱེད་པར།
ལུས་ཡོངས་དྲི་བསུང་འཐུལ་བའི་ཆུའི་ནང་དུ་བངས་ནས་གན་རྐྱལ་དུ་ཆུ་ཚོད་གཉིས་
ཙམ་ལ་གཡེངས་ཤིང་། ཡང་ཁྲུས་རྫིང་ནང་གི་དྭངས་ཤིང་བསིལ་བའི་ཆུ་དང་ཨ་མཱ་ལན་ཏ་
རྗེས་སུ་དྲན་པའི་ཁྲོད་སེམས་ཀྱི་དབུགས་དབྱུང་ཐོབ་ཏུ་འཇུག ཁྱིམ་དུ་སླེབས་ནས་ཉིན
འགའ་ལས་མ་འགོར་བར། ཁོས་རྒྱུ་ཐ་ཧྥུ་གོས་ལས་བཟོས་པའི་ཕྱི་ལྭ་དེ་ཕུད་པ་རེད། རྒྱུ་
མཚན་ནི་གནམ་གཤིས་དྲོད་ཆེ་བས་ཡིན་ལ། གཞན་དུ་ཁོར་ལྭ་འདི་ལས་མེད་པས་ཀྱང་
ངོ་། །ཁོས་ད་ནི་ཕི་ཨའེ་ཐེ་ལུའོ་ཁོ་ལིའེ་སི་ཕིས་སྔོན་ཆད་ཞབས་བྲོའི་སློབ་ཚན་ཁྲིད་དུས་
གོན་པའི་ལྭ་བ་དང་ཆ་འདྲ་བའི་ཤ་འབྱར་དོར་མ་ཞིག་དང་། བྲང་ཁར་རུས་མིང་གི་ཡི་
གེ་ཐོག་མ་དྲུབས་ཡོད་པའི་དར་གོས་ཀྱི་ཚི་ལེན་ཞིག་གོན་སོང་། གཞན་དུ་ཁོས་གཟའ་
འཁོར་རེར་གྱོན་ཆས་ཆ་ཚང་ཐེངས་གཉིས་ལ་གཙང་མར་བཀྲུས་རྗེས། ཉལ་གོས་གོན་ཏེ་
ལྭ་བ་སྐམ་རྒྱུར་བསྒུགས་ནས་བསྡད་འགྲོ། རྒྱུ་མཚན་དྲངས་ན་ཁོ་ལ་གྱོན་ཆས་གཞན་མེད་
པས་རེད། ཁོས་དུས་རྒྱུན་ཁྱིམ་ནང་ཟ་མ་ཟ་བར་མི་འགྱུར། ཁོ་ནི་ཕྱི་དྲོར་ཚ་བ་རིམ་བཞིན་
ཡལ་བའི་དུས་སུ་སྒོར་བུད་འགྲོ་བ་དང་། ནམ་ཕྱེད་སླེབས་རྗེས་ད་གཟོད་ཕྱིར་ཁྱིམ་དུ་
ཡོང་ངེས་ཡིན། མཐུད་ནས་སྔར་བཞིན་རྐང་ཐང་ལ་འགྲོ་ཞིང་ཞི་ལ་ལྟར་དབུགས་འབྱིན་
རྔུབ་སྒོས་ཨ་མཱ་ལན་ཏ་དྲན་པར་བྱེད། མོ་དང་མཚན་མོའི་གློག་སྒྲོན་འོག་གི་སློབ་མ་དམ་
པའི་མིག་མདངས་ནི། ཁོས་ཁྱིམ་འདིར་བཅངས་པའི་དྲན་འཆར་གཉིས་པོ་རེད། ཐེངས་
གང་མང་ཞིག་ལ། རོ་མ་རུ་གཉིད་དབང་མེད་དུ་འབབ་པའི་ཟླ་བརྒྱད་པར། ཁོ་ནི་རྨི་ལམ་
ནས་སད་དུས། ཨ་མཱ་ལན་ཏ་ཉིད་རྡོ་ཀ་མ་རུའི་ཁྲུས་རྫིང་ནང་མངོན་པ་མཐོང་། མོའི་ལུས་
སུ་མཐའ་རྒྱན་ཅན་གྱི་སྨད་གཡོགས་གོན་ཞིང་། ལག་པ་སེང་རས་ནག་པོས་དཀྲིས་ནས་
བདོག ཁོ་ཡུལ་གཞན་དུ་ཡུན་རིང་འཁྱམས་རྗེས་ཀྱི་འཕྲུལ་སྣང་ལྟ་བུའི་རྨི་ལམ་ནང་དུ་
མོ་ནི་སྔར་ལས་མཛེས་སྡུག་ལྡན་པ་ཡིན། ཨའོ་ལེ་ལི་ཡ་ནུའོ.ཧོ་སའེ་ཡིས་སྣང་བརྙན་འདི་
དམག་འཁྲུག་སྐབས་ཀྱི་ཁྲག་དྲི་བྲོ་བའི་འདམ་རྫབ་ནང་རྩ་མེད་གཏོང་ཚུལ་དང་མི་འདྲ་
བར། ཁོས་ནི་གཡེམ་སྦྱོར་གྱི་འདམ་རྫབ་ནང་དེའི་གསོན་ཉམས་བསྐྱང་བར་ཧུར་ཐག་
བྱས། ད་རུང་མཐའ་མེད་པའི་ཆོས་རྒྱལ་གྱི་ལམ་བུར་བརྟེན་ནས་ཨ་མའི་སྤྲོ་སྣང་བསླངས་
སོ། །ཁོ་དང་ཧྥེ་ཨེར་ནན་ཏ་སུ་ཡིན་ཡང་ཕན་ཚུན་བར་གྱི་འཕྲིན་གཏོང་ནི་སྟོང་བསམ་གྱི་
བརྗེ་རེས་ཤིག་ཡིན་པ་ཡིད་ཀྱི་དགུ་ལའང་ཤར་གྱིན་མེད། ཧོ་སའེ་ཨེར་ཁ་ཏིའེ་ཨའོ་རོ་མ་
རུ་སླེབས་མ་ཐག་ལྷ་རིག་རིག་པ་སྦྱོང་བའི་ལས་ནི་གཞོགས་སུ་དོར། འོན་ཀྱང་ཁོས་སྔར་
བཞིན་ལྷ་རིག་རིག་པ་དང་ཆོས་ཚོགས་ཀྱི་བཅའ་ཁྲིམས་ལ་སློབ་སྦྱོང་བྱེད་ཀྱིན་ཡོད་ཅེས་
རྫུན་སྨྲས་ཏེ། ཨ་མས་འཕྲིན་ཡིག་ནང་དུ་ཡང་ཡང་གླེང་བཞིན་པའི་ཤུལ་བཞག་རྒྱུ་ནོར་
མོད་པོ་དེ་ཤོར་དུ་མི་འཇུག་པའི་ཆར་འབད། རྒྱུ་ནོར་དེ་ཡིས་ཁོ་ནི་ཐེ་ལ་སི་ཐེ་ཝེ་ལེ་ཁུལ་
དུ་གྲོགས་པོ་གཉིས་དང་མཉམ་པོར་སྡོད་པའི་ཁང་ཆུང་ལས་གཞན། དབུལ་ཕོངས་དང་
ཉམས་ཞན་གྱི་འཚོ་བ་ལས་སྐྱོབ་ཐུབ་པར་འདོད། ཧྥེ་ཨེར་ནན་ཏས་ཆེས་མཇུག་མཐའི་
འཕྲིན་ཡིག་ནང་དུ་འཆི་རྒྱུར་ཉེ་བའི་ཚོར་སྣང་བརྗོད་ཡོད་པས། འཕྲིན་ཡིག་འབྱོར་མ་
ཐག་ཁོས་གང་མྱུར་ངང་གཟི་བརྗིད་རྫུན་མར་གཏོགས་པའི་ཆེས་མཐའ་མའི་ཤུལ་བཞག་
དག་རྡོག་ཁྲེས་སུ་བསྒྲིལ་འཕྲལ་མཚོ་གྲུའི་སྟེང་དུ་བུད། ཁོ་ནི་མཚོ་གྲུའི་ཞབས་འོག་གི་
ཁང་བའི་ནང་གནས་སྤོར་མཁན་རྣམས་དང་མཉམ་པོར་བཤས་རའི་གཞི་ཡི་ཟོག་དང་
འདྲ་བར་འཚང་ག་བརྒྱབ་ཐོག འཁྱག་དྲགས་པའི་གོ་རེ་དང་རུལ་ལ་ཉེ་བའི་སྤྲི་གོར་
ཟ་ཞོར་ཕྱི་རྒྱལ་ནས་ཕྱིར་ལོག ཧྥེ་ཨེར་ནན་ཏའི་ཁ་ཆེམས་ཡི་གེ་ནི་འབྱོར་འཕྱི་བའི་མི་
ལེགས་པའི་རྩིས་ཁྲ་ཞིག་ལས་མ་འདས། ཁོས་ཡི་གེ་དེ་མ་བཀླགས་པའི་སྔོན་ལ། ཐོར་ཞིག་
ཏུ་གྱུར་པའི་ཁྱིམ་ཆས་དང་ཁྱམས་རིང་ནང་གི་རྩྭ་ལྡུམ་སོགས་མཐོང་བར། རང་ཉིད་ནི་
ནམ་ཡང་ཐར་དཀའ་བའི་སྒྲོག་ཏུ་ཚུད་འདུག་པ་གཞི་ནས་ཤེས། དུས་དེ་ནས་བཟུང་ཁོས་
ནི་རོ་མའི་དཔྱིད་དུས་ཀྱི་དྲོད་ཁོལ་འཛོམས་པའི་ཉི་འོད་མཐོང་མི་ཐུབ་པ་དང་། ནམ་
ཡང་འགྱུར་བ་མེད་པའི་དྲི་ཞིམ་ཡང་དུས་གཏན་དུ་ཚོར་ཐབས་བྲལ། དབུགས་འཚང་གི་
ནད་བྱུང་བའི་མཚན་མོ་རེ་རེར། ཁོས་རང་ཉིད་ཀྱི་ཆག་སྒོ་ལ་བསམ་བློ་ཡང་ཡང་བཏང་
ནས། ལྷིང་འཇགས་ཀྱི་རང་ཁྱིམ་དུ་བར་མེད་ངང་འཆམ་འཆམ་བྱེད། གནའ་དང་མ་ལོ་
ན་བགྲེས་ཤིང་རྨོངས་པར་གྱུར་པའི་ཝུའུ་ཨེར་སུའོ་ལས། གནས་འདི་རུ་འཇིགས་སྐྲག་
གི་སྐད་ཆ་ལབ་ནས་ཁོར་འཇིག་རྟེན་གྱི་འཇིགས་སྣང་བསྐུར། མུན་ནག་ཁྲོད་ཁོ་འཚོལ་
སླ་བའི་ཆེད་དུ། མོས་ནི་ཁོ་ཉལ་ཁང་ནང་གི་གྲུ་ཟུར་ཞིག་ཏུ་སྡོད་བཅུག་སྟེ། ས་རུབ་རྗེས་
འདས་པོའི་རྣམ་ཤེས་དག་ཁྱིམ་ནང་འཆམ་འཆམ་བྱེད་པ་ལ། གྲུ་ཟུར་དེ་ནི་དུས་ནམ་ཡང་
གནོད་པ་ཐེབས་མི་སྲིད་པའི་གནས་ཉག་གཅིག་ཡིན་ཞེས་བརྗོད། “ཁྱོད་ཀྱིས་བྱ་བ་ངན་
པ་ཅི་ཞིག་བསྒྲུབས་ན།” ཝུའུ་ཨེར་སུའོ་ལས་ཁོར “སློབ་མ་དམ་པ་དག་གིས་ཡོད་ཚད་ང་
ལ་བཤད་སྲིད” ཅེས་སྨྲ་བར་བྱེད། ཁོའི་བྱིས་པའི་དུས་ཀྱི་འཇིགས་སྐྲག་གི་མཚན་མོ་རེ་
རེ་གྲུ་ཟུར་དེར་འདུས་ཡོད། ཁོ་ནི་གསང་བ་ལབ་པར་དགའ་བའི་སློབ་མ་དམ་པ་ཚོའི་མིག་
མདངས་རྣོན་པོའི་ཁྲོད། རྐུབ་སྟེགས་སྟེང་འགུལ་བ་མེད་ལ་རྔུལ་ཆུ་བཞུར་ཞོར་ཉལ་རག་
བར་དུ་ཙོག་ནས་བསྡད། སྤྱིར་འདི་ལྟ་བུའི་ཆད་གཅོད་བགྱི་དགོས་དོན་མི་འདུག དེའི་རྒྱུ་
མཚན་ནི་སྐབས་དེར་ཁོ་ནི་མཐའ་སྐོར་གྱི་ཡོད་ཚད་ལ་འཇིགས་ཤིང་སྐྲག་པ་ཡིན་ལ། ཕྱིན་
ཆད་ཀྱང་འཚོ་བའི་ཁྲོད་འཕྲད་སྲིད་པའི་བྱ་བ་ཐམས་ཅད་པོར་དངངས་སྐྲག་སྐྱེ་ངེས་པས་
རེད། དེ་ནི་དཔེར་ན་ཁྲོམ་སྲང་གི་བུད་མེད་རྣམས་ཀྱིས་མི་ཚོར་ཁྲག་བཞུར་དུ་འཇུག་སྲིད་
པ་དང་། ཁྱིམ་གྱི་བུད་མེད་ལ་རྔ་མ་སྐྱེས་པའི་ཕྲུ་གུ་འཁོར་ཡོང་བ། འཐབ་རྒོད་བྱ་ཕོས་སྐྱེས་
པའི་སྲོག་ཤོར་དུ་འཇུག་པར་མ་ཟད། མི་ཚེ་གང་བོར་འགྱོད་གདུང་སྐྱེ་རུ་འཇུག་པ། མེ་
མདའ་ལ་ལག་པས་རེག་ཚེ་ལོ་ཉི་ཤུ་ཡི་དམག་འཁྲུག་བསླངས་འགྲོ་བ། ཧོལ་རྒྱུག་གི་བྱ་
གཞག་གིས་མིའི་བློ་ཁ་བསྒྱུར་ནས་བརླག་པ་དང་སྨྱོ་རུ་འཇུག་སྲིད་པ་བཅས་སོ། །མདོར་ན་
ཡོད་ཚད་དེ། དཀོན་མཆོག་གིས་མཐའ་མེད་པའི་མཛེས་སྡུག་ཀུན་པོ་གསར་སྐྲུན་གནང་
ཡང་། གདོན་འདྲེས་དེ་མཐའ་དག་བརླག་འགྲོ་བ་སོགས་ནི་ཁོ་དངངས་སྐྲག་སྐྱེ་ཡུལ་ཡིན།
ཁོ་བར་མེད་དུ་མངོན་པའི་འཇིགས་སྣང་གི་རྨི་ལམ་ལས་སད་དུས། སྒེའུ་ཁུང་ལས་འཕྲོས་
པའི་འོད་ཟེར་དང་། ཁྲུས་རྫིང་ནང་གི་ཨ་མཱ་ལན་ཏ་ཡི་བརྩེ་སེམས་ཏེ། མོས་དྲི་བཟང་བསྒོས་
གོས་ཀྱིས་ཁོའི་བརླ་བར་དུ་ཕྱེ་རྡུལ་བསྐུ་དུས་ཀྱི་ཚོར་སྐྱིད་བཅས་ཀྱིས། ཁོ་ནི་དེ་མ་ཉིད་
དུ་འཇིགས་སྐྲག་ལས་ཐར་དུ་འཇུག་ནུས། ཐ་ན་ཝུའུ་ཨེར་སུའོ་ལ་ཡང་མེ་ཏོག་ལྡུམ་རའི་
ནང་གི་འོད་སྟོང་འཕྲོ་བའི་ཉི་འོད་འོག་ཏུ་སྔར་དང་མི་འདྲ་བར་མངོན། མོས་འཇིགས་སུ་
རུང་བའི་བྱ་དངོས་དེ་དག་བསྐྱར་གླེང་མི་བྱེད་པའི་ཐོག སོལ་བས་ཁོའི་སོ་བཀྲུས་ཏེ་ཁོར་
ཆོས་རྒྱལ་ཞིག་ལ་ལྡན་འོས་པའི་འོད་སྟོང་འཕྲོ་བའི་འཛུམ་མདངས་ཤིག་མངོན་དུ་འཇུག་
ལ། ཡང་ཁོའི་སེན་མོ་བྲེགས་ཏེ་འཛམ་གླིང་གི་ས་ཆ་སོ་སོ་ནས་རོ་མར་མཇལ་དུ་ཡོང་བའི་
མཇལ་པ་རྣམས་ལ། སྨོན་ལམ་གསུང་སྐབས་ཆོས་རྒྱལ་གྱི་ལག་པར་ཧ་ལས་སུ་འཇུག་སྙམ་
པ། དེ་བཞིན་དུ་ཡང་ཁོ་ལ་ཆོས་རྒྱལ་གྱི་སྐྲའི་བཟོ་ལྟ་ཤད་པའི་མཚུངས་སུ། ཁོའི་ལུས་དང་
གྱོན་ཆས་སོགས་ཀྱི་སྟེང་བསུང་ཆུ་གཅོལ་ནས། ཁོ་ལས་ཆོས་རྒྱལ་གྱི་དྲི་ཞིམ་འཐུལ་བར་
མཛད། ཁོས་ཀང་ཏུའོ་ཧྥེ་མཁར་རྫོང་དུ་ཆོས་རྒྱལ་ཁང་བའི་ཉི་གཡབ་སྟེང་བཞེངས་ཏེ།
བགྲང་གིས་མི་ལང་བའི་མཇལ་པ་རྣམས་ལ་སྐད་རིགས་བདུན་སྤྱད་ནས་ནང་དོན་གཅིག་
པའི་གཏམ་བཤད་གནང་བཞིན་པ་མཐོང་དུས་སུ། ཁོས་ཆེས་དོ་སྣང་བྱས་སོང་བ་ནི་ཚྭ་
ཆུས་བཀྲུས་པའི་ཆོས་རྒྱལ་གྱི་དཀར་ཞིང་གཙང་བའི་ལག་པ་དེ་གཉིས་དང་། འོད་མདངས་
བཀྲ་བའི་དབྱར་ཆས། ད་རུང་གནའ་བོའི་དྲི་བཟང་སྟོར་ཆུ་ཡི་ཆུ་རྡུལ་སྟུག་པོ་སོགས་རེད།
ཧོ་སའེ་ཨེར་ཁ་ཏིའེ་ཨའོ་ཕྱིར་ཁྱིམ་ལ་ལོག་ནས་ལོ་གཅིག་ལྷག་འདས་སོང་། ཁོས་
རང་གི་འཚོ་བའི་ཆེད་དུ་དངུལ་གྱི་པྲ་ཚིལ་སྟེགས་བུ་དང་རིས་ཐམ་བརྐོས་ཡོད་པའི་ཆུ་
གཞོང་བཅས་བཙོངས། སྐབས་དེར་ད་གཟོད་རིས་ཐམ་བརྐོས་སྣང་བའི་ཆ་ཤས་དེ་ཁོ་ན་ནི་
གསེར་ཡིན་པ་ཤེས། ཁོས་ཉི་མ་འཁྱོལ་ཐབས་བྱེད་པའི་སྦྱོར་བ་གཅིག་པུ་ནི། གྲོང་རྡལ་ནང་
གི་བྱིས་པ་རྣམས་གཅིག་ཏུ་བསྡུས་ནས་ཁྱིམ་ནང་རྩེད་མོ་རྩེ་རུ་བཅུག་པ་དེ་ཡིན། དགུང་
གཉིད་སྟེག་པའི་དུས་ཚོད་ནང་ཡང་ཁོ་ནི་བྱིས་པ་རྣམས་དང་མཉམ་དུ་ཡོད་ཅིང་། ཁོ་ཚོར་
མེ་ཏོག་ལྡུམ་རའི་ནང་ཐག་མཆོང་རྩེ་རུ་འཇུག་པ་དང་། བར་ཁྱམས་སུ་གླུ་དབྱངས་ལེན་
པར་བྱེད་པ། མགྲོན་ཁང་གི་ཁྱིམ་ཆས་བར་ནས་ཡར་མར་རྒྱུག་ཏུ་འཇུག་པ་སོགས་བྱེད་
རུང་བར་མ་ཟད། ཁོས་བྱིས་པ་ཚོའི་ཁྲོད་དུ་སྐོར་ཞིབ་བྱས་ནས། ཁོ་ཚོར་བཀུར་གཟོ་ལེགས་
པོའི་སྐོར་ནས་སློབ་སྟོན་གནང་ངེས། སྐབས་དེར་ཁོ་ལ་ཤ་འབྱར་དོར་མ་དང་དར་གོས་
ཚི་ལེན་གོན་རྒྱུ་མེད་ཙ་ན། ཨ་རབ་པའི་ཚོང་ཁང་ནས་ཉོས་པའི་སྤྱིར་བཏང་གི་ལྭ་བར་
བརྗེས་ནས་ཡོད། འོན་ཀྱང་ཁོའི་སྒྱིད་ལུག་གི་གཟི་ཉམས་དང་ཆོས་རྒྱལ་གྱི་ཉམས་འགྱུར་
སྔར་བཞིན་རྒྱུན་འཁྱོངས་བྱས་འདུག བྱིས་པ་ཚོས་ནི་སྔོན་ཆད་ཀྱི་མེ་མེ་ཡི་སློབ་གྲོགས་
རྣམས་དང་འདྲ་བར་ཁང་བའི་ནང་ཡོངས་སུ་བཟུང་ཚར་ནས་ཡོད། ནམ་ཕྱེད་ལ་སླེབས་
ཀྱང་ད་རུང་ཁོ་ཚོའི་སྐད་ཅོར་དང་གླུ་སྒྲ། ཞབས་བྲོའི་སྟངས་སྟབས་སོགས་ཐོས་པར་འགྱུར་
བས། ཁྱིམ་འདི་ནི་དོ་དམ་གྱིས་སྟོངས་པའི་བཅའ་སྡོད་སློབ་གྲྭ་ཞིག་ལྟར་གྱུར། ཨའོ་ལེ་ལི་
ཡ་ནུའོ་ཡིས་རྒོལ་ངན་དེའི་རིགས་ལ་དོ་སྣང་ཅི་ཡང་མི་བྱེད་པར། ཁོ་ཚོ་མེར་ཅི་ཡ་ཏེ་སིའི་
ཁང་བའི་ནང་ཕྱིན་ནས་བར་ཆད་མ་བཟོས་ཚེ་འགྲིག་འདུག་སྙམ། ཉིན་ཞིག་གི་སྔ་དྲོར།
བྱིས་པ་གཉིས་ཀྱིས་ཁང་བ་དེའི་སྒོ་ཕྱེ་སོང་། སྐྲ་གཟེངས་ཤིང་གདོང་ལ་ཚིལ་དྲེག་ཆགས་
པ། ད་དུང་གཟུགས་པོ་བཙོག་པའི་སྐྱེས་པ་ཞིག་གིས་ལུག་ལྤགས་ཤོག་བུའི་དེབ་ཅིག་ཞིབ་
ཀློག་བྱེད་བཞིན་པ་མཐོང་བས། དེ་མ་ཐག་དངངས་སྐྲག་སྐྱེས་བྱུང་། ཁོ་ཚོ་ནང་དུ་འགྲོ་མི་
ཕོད་ནའང་། སྔར་བཞིན་ཁང་བའི་མཐའ་སྐོར་ནས་རྩེ་བར་བྱེད། ཁོ་ཚོས་སྐབས་འགར་
ཤབ་ཤུབ་སྨྲ་བ་དང་། སྐབས་འགར་སྒོ་སྲུབ་ནས་ནང་ལ་ཡང་ཡང་ལྟ། ལན་རེར་སྒེའུ་ཁུང་
བརྒྱུད་ནས་སྲོག་ཆགས་གསོན་པོ་ནང་དུ་འཕེན་པར་འགྱུར། ཐེངས་ཤིག་ལ་ཁོ་ཚོས་ཕྱི་
རོལ་ནས་སྒོ་དང་སྒེའུ་ཁུང་འཛེར་མས་གདབ་པར། ཨའོ་ལེ་ལི་ཡ་ནུའོ་ཡིས་ཉིན་ཕྱེད་ཀྱི་
དུས་ཚོད་བེད་སྤྱད་པས་གཞི་ནས་བཙན་གྱིས་ཕྱེ་ཐུབ་པ་བྱུང་། ཁོ་ཚོས་པྲ་ཚག་བྱས་པ་ལ་
ཆད་པ་མ་ཕོག་པས། ལྷག་ཏུ་མ་རབས་ཀྱི་བྱ་བ་ཅི་དགར་སྒྲུབ། ཉིན་ཞིག་ལ་བྱིས་པ་བཞི་ནི་
ཨའོ་ལེ་ལི་ཡ་ནུའོ་ཐབ་ཚང་ནང་འཛུལ་བའི་སྐབས་དང་བསྟུན་ནས། ཁང་བ་དེར་འཛུལ་
ནས་ལུག་ལྤགས་ཤོག་བུའི་དེབ་རང་མེད་བརླག་བྱ་རྩིས་བགྱིས། ཡིན་ནའང་སེར་པོར་གྱུར་
པའི་ལུག་ལྤགས་ཤོག་བུའི་དེབ་དེ་ལག་ཏུ་བླངས་མ་ཐག ནུས་པ་ཁྱད་པར་བ་ཞིག་གིས་ཁོ་
ཚེ་ཁང་བའི་བར་སྣང་དུ་དཔྱངས། ཨའོ་ལེ་ལི་ཡ་ནུའོ་ཕྱིར་ཡོང་ནས་དེབ་དེ་བླངས་པ་ན།
ཁོ་ཚོར་གཞི་ནས་སྐྱོན་མེད་པར་གྱུར། དུས་དེ་ནས་བཟུང་། ཕུང་དཀྲུག་བྱེད་ཕོད་མཁན་
གཅིག་ཀྱང་དེ་གར་མངོན་མ་སོང་།
དེའི་ནང་ནས་བྱིས་པ་ཆེ་ཤོས་བཞི་ནི་ལང་ཚོ་དར་ལ་བབས་ཀྱང་། སྔར་བཞིན་དོར་
ཐུང་གོན་ནས་ཧོ་སའེ་ཨེར་ཁ་ཏིའེ་ཨའོ་ཡི་བཞིན་རས་མཛེས་བཟོ་ཡི་ལས་ཀ་གཉེར་གྱིན་
ཡོད། ཁོ་ཚོ་ནི་བྱིས་པ་གཞན་དག་ལས་ཡོང་སྔ་སྟེ། སྔ་དྲོ་ཧྲིལ་པོར་ཁོའི་ཁ་སྤུ་བཞར་བ་
དང་། ལག་ཕྱིས་ཚ་བོ་སྤྱད་ནས་ཕུར་མཉེད་བྱེད་པ། རྐང་ལག་གི་སེན་མོ་འབྲེག་པ། ཆུ་དྲི་
ཞིམ་སྟོར་བ་བཅས་བྱེད་ཀྱིན་འདུག སྐབས་འགར་ཁོ་ཚོ་ཡང་ཁྲུས་རྫིང་ནང་དུ་མཆོངས་
ནས་ཁོའི་མགོ་ནས་མཇུག་བར་འདག་རྫས་བྱུགས་འགྲོ། ཁོ་རང་ཉིད་ནི་གན་རྐྱལ་དུ་ཆུ་
ཁར་གཡེངས་ནས་ཨ་མཱ་ལན་ཏ་ཁོ་ན་དྲན་པར་བྱེད། མཐུད་ནས་བྱིས་པ་ཆེ་ཤོས་བཞི་པོས་
ཁོའི་ལུས་པོ་གཙང་འབྱིད་བྱས་རྗེས། ཕྱེ་རྡུལ་བྱུགས་པ་དང་གྱོན་ཆས་སྐོན་པ་སོགས་ཀྱི་
ལས་དེ་སྒྲུབ་ངེས་ཡིན། དེ་ཚོའི་ཁྲོད་དུ་སྐྲ་ལོ་སེར་པོ་མངོན་ཞིང་མིག་གཉིས་ཤེལ་གྱི་གོང་
བུ་དང་འདྲ་བའི་བྱིས་པ་ཆེ་ཤོས་རྒོད་པོ་ཞིག་ཡོད་ཅིང་། དེ་ནི་རྒྱུན་དུ་ཁོའི་ཁྱིམ་ནང་ཞག་
སྡོད་བྱས་འགྲོའོ། །བྱིས་པ་ཆེ་ཤོས་དེ་དང་ཧོ་སའེཨེར་ཁ་ཏིའེ་ཨའོ་བར་གྱི་འབྲེལ་འདྲིས་
ཧ་ཅང་ཟབ། ཐ་ན་ཁོར་དབུགས་འཚང་ནད་བྱུང་ནས་གཉིད་ཡལ་སྐབས་ཀྱང་། ཁུ་སིམ་
ངང་ཁོའི་རྗེས་འབྲངས་ཏེ་མུན་ནག་གི་ཁྱིམ་ནང་འཁྱམས་ཉུག་བྱེད་པར་འགྱུར། ཉིན་
ཞིག་གི་དགོང་མོར། ཁོ་ཚོས་ཝུའུ་ཨེར་སུའོ་ལའི་ཉལ་ཁང་ནང་དུ་གསེར་གྱི་འོད་མདངས་
ཤིག་ཨར་འདམ་གྱི་ས་འོག་ནས་འཆར་བ་མཐོང་། ཕལ་ཆེར་ས་འོག་ཏུ་ཉི་མ་ཞིག་སྣང་
བར་ཉལ་ཁང་གི་པང་གཅལ་དེ་ཚོན་ལྡན་གྱི་སྒེའུ་ཁུང་ཞིག་ཏུ་བསྒྱུར་བ་དང་འདྲ། ཁང་
བའི་ནང་འོད་གསལ་བས་གློག་སྒྲོན་ཡང་བཀར་མི་དགོས། ཁོ་ཚོས་གས་ཆག་བྱུང་བའི་རྡོ་
ལེབ་ཡར་བཀྱགས་ཚེ། དེ་སྔའི་ཝུའུ་ཨེར་སུའོ་ལའི་མལ་ཁྲི་འཇོག་སའི་གྲུ་ཟུར་རམ་འོད་
ཟེར་ཆེམ་ཆེམ་འཕྲོ་ས་རུ། ཨའོ་ལེ་ལི་ཡ་ནུའོ་གཉིས་པས་སྔོན་ཆད་ཇི་ལྟར་བསྔོགས་ནས་
བཙལ་ཀྱང་མ་རྙེད་པའི་གསང་བའི་ས་དོང་དེ་རྙེད་བྱུང་། དེའི་ནང་དུ་ཟངས་སྐུད་ཀྱིས་
ཁ་བསྡམས་པའི་རས་མཐུག་པོའི་ཁུག་མ་གསུམ་ཡོད་ལ། ཁུག་མའི་ནང་དུ་རིན་གོང་ཏའོ་
པུའུ་ལ་བཞི་ཅན་གྱི་གསེར་སྒོར་བདུན་སྟོང་ཉིས་བརྒྱ་བཅུ་བཞི་འདུག'' དེ་དག་མུན
ནག་ཁྲོད་སོལ་བའི་མེ་ལྟར་འོད་མདངས་རབ་ཏུ་བཀྲ།
ནོར་རྫས་གསར་རྙེད་བྱུང་བ་དེ་ནི་རྩྭ་ཕུང་ལ་མེ་སྟག་མཆེད་པ་བཞིན་ཕྱོགས་ཀུན་
པོར་ཤུགས་རྐྱེན་ཐེབས། ཧོ་སའེ་ཨེར་ཁ་ཏིའེ་ཨའོ་ནི་དབུལ་ཕོངས་སྐབས་སུ་རོ་མ་ལ་
མྱུར་དུ་ཕྱིར་འགྲོ་བསམ་པ་དེ་ལྟར་མ་ཡིན་པར། དེ་ལས་ལྡོག་སྟེ་རྒྱུ་ནོར་བཀོལ་སྤྱོད་སྒོས་
ཁྱིམ་ཚང་དེ་སྤྲོ་སྐྱིད་གླིང་ཞིག་ཏུ་བཏང་། ཁོས་དྲ་ཡོལ་དང་མལ་ཁྲིའི་ཐོག་ཁེབས་ཚང་
མ་རྒྱུ་གོས་སྤུ་རིས་མས་བཟོས་པའི་དངོས་ཆས་གསར་བར་བརྗེས། ད་དུང་ཁྲུས་ཁང་ནང་
རྡོ་བཏིངས་པ་དང་རྩིག་ངོས་སུ་སོ་ཕག་དཀར་རྩི་ཅན་སྦྱར། ཟ་ཁང་གི་ཟས་སྒམ་ནང་ནི་
སྦྲང་རྩི་ལས་གཞན། ཕག་ཞྭ་དང་སྔོ་ཚལ་བསྙལ་མ་བཅས་ཀྱིས་གང་ནས་ཡོད། ཡུན་རིང་
བེད་མེད་དུ་བཞག་པའི་འབྲུ་མཛོད་ཀྱི་སྒོ་སླར་ཡང་ཕྱེ་ཞིང་། ཧོ་སའེ་ཨེར་ཁ་ཏིའེ་ཨའོ་
ཉིད་དངོས་སུ་རླངས་འཁོར་ས་ཚུགས་སུ་ཕྱིན་ནས་བླངས་ཡོང་བའི་རྒུན་འབྲུམ་ཆང་དང་
ཨ་རག་གི་སྒམ་གྱིས་གནས་དེ་ཁེངས་པར་བྱས་ལ། ད་རུང་སྒམ་རེ་རེའི་ངོས་སུ་ཁོའི་མིང་
བྲིས་ནས་བདོག ཉིན་ཞིག་གི་དགོང་མོར། ཁོ་དང་བྱིས་པ་ཆེ་ཤོས་བཞི་པོས་ནམ་གསལ་
རག་བར་སྤྲོ་སྐྱིད་ལ་རོལ། སྔ་མོའི་ཆུ་ཚོད་དྲུག་པའི་སྟེང་། ཁོ་ཚོ་དམར་རྗེན་དུ་ཉལ་ཁང་
ལས་སྒོར་བུད་དེ། ཆུ་རྫིང་ནང་གི་ཆུ་ཕྱིར་བཏང་རྗེས། ཨ་རག་ཞང་ཕིན་བླུགས་ནས་དེའི་
ཁ་གང་བར་བྱས། ཁོ་ཚོ་རྫིང་བུའི་ནང་རྐྱལ་ཚུལ་ནི་འདབ་ཆགས་བྱ་རྣམས་གསེར་མདོག་
གི་མཁའ་དབྱིངས་སུ་ལྡིང་སྐོར་རྒྱག་པ་དང་མཚུངས། ཡིན་ཡང་ཧོ་སའེ་ཨེར་ཁ་ཏིའེ་ཨའོ་
ཡིས་སྤྲོ་སྣང་དེ་འདྲ་མ་མཛད་པར། གན་རྐྱལ་དུ་ཆུ་ཁར་གཡེངས་ཤིང་། མིག་གཉིས་ཆེས་
ཆེར་ཕྱེ་སྟེ་ཨ་མཱ་ལན་ཏ་རང་དབང་ངང་དྲན་དུ་བཅུག ཁོ་དེ་ལྟར་དུས་ཡུན་རིང་བོར་
བསྡད་ནས་རང་ཉིད་ཀྱི་འཇིག་རྟེན་དུ་འབྱམས་པ་དང་། ཚུལ་མིན་བརྩེ་སེམས་ཀྱི་སྡུག་
ཟས་བར་མེད་དུ་ལྡད་པར་བྱེད། བྱིས་པ་ཆེ་ཤོས་བཞི་པོ་སུན་རག་བར་བརྩེས་རྗེས་སོ་སོའི་
ཉལ་ཁང་ནང་ལོག་པ་དང་། དེ་ནས་རྒྱུ་གོས་སྤུ་རིས་མས་བཟོས་པའི་སྒེའུ་ཡོལ་བླངས་
ནས་ལུས་པོ་ཕྱིས་ཤིང་། ཟིང་ལོང་ཁྲོད་དུ་ཆུ་ཤེལ་གྱི་མེ་ལོང་བཅགས་པར་མ་ཟད། སྟེང་གི་
གདུགས་ཀྱང་བརྡིབས་པར་བྱས། ཧོ་སའེ་ཨེར་ཁ་ཏིའེ་ཨའོ་ཁྲུས་ཁང་ནས་ཕྱིར་ལོག་དུས།
ཁོ་ཚོ་གཅེར་བུར་འཚང་ག་བརྒྱབ་ནས་ཉལ་བ་ནི་ཆུར་ལྕེབས་མཁན་གྱི་ཁང་བའི་ནང་
གཉིད་ལ་ཤོར་བ་དང་མཚུངས། ཁྱིམ་ཆས་དག་ཆག་སྐྱོན་བཟོས་པ་དང་བསྡུར་ན། ཁོ་ནི་
ཁོང་ཁྲོ་མེ་ལྟར་འབར་དོན་དེ་དགའ་སྤྲོའི་དཔལ་ལ་རོལ་རྗེས་ཀྱི་སྟོང་བའི་ཁྲོད་རང་གིར་
བཅངས་པའི་སུན་སྣང་དང་སྙིང་རྗེ་དེ་རེད། ཁོས་སྡུག་གོས་དང་འགྱོད་བཤགས་ཡོ་བྱད་
གཞན་དག་བཞག་ཡོད་སའི་ལྕགས་སྒམ་གྱི་ཞབས་ནས། ཆོས་ཁང་གི་ཁྱི་བདའ་མཁན་གྱི་
ལྕག་ཚན་བླངས་ཏེ་སྨྱོན་པ་ཞིག་དང་འདྲ་བར་སྐད་ཅོར་བརྒྱབ་ལ། སྙིང་རྗེ་མེད་པའི་ངང་
བྱིས་པ་ཆེ་ཤོས་བཞི་པོར་ལྕག་ཚན་གཞུ་ཞོར་ཁྱིམ་ནས་ཕྱིར་ཕུད་པ་དང་། དེ་འདྲའི་དུས་
སུ་གཅར་རྡུང་ཕབ་ཚུལ་ནི་སྤྱང་ཀི་ཚོར་རྡེག་པ་ལས་ཀྱང་དྲག་ཅིང་རྩུབ། དེའི་རྗེས་སུ་ཁོ་
ཞ་བ་ལྟར་གྱུར་ཅིང་། དབུགས་འཚང་གི་ནད་ནི་ཉིན་འགར་མ་དྭངས་པས་ཤི་ལ་ཉེ་བའི་
རྣམ་པ་མངོན། མནར་གཅོད་ཚད་མེད་ཐེབས་རྗེས་ཀྱི་ཉིན་གསུམ་པའི་དགོང་མོར་ཁོའི་
དབུགས་ཆད་ལ་ཁད་བྱས་པས། རང་འགུལ་གྱིས་ཨའོ་ལེ་ལི་ཡ་ནུའོ་བཙལ་ཏེ་ཉེ་འགྲམ་
གྱི་སྨན་ཁང་དུ་དབུགས་འཚང་ནད་ཀྱི་སྨན་ཕྱེ་ཉོ་རུ་བཅུག དེར་བརྟེན་འདི་ནི་ཨའོ་ལེ་
ལི་ཡ་ནུའོ་ཐེངས་གཉིས་པར་ཕྱི་རོལ་ཏུ་སོང་བ་ཡིན། ཁོ་སྲང་ལམ་གཉིས་བརྒྱུད་པས་སྨན་
འཚོང་ཁང་དེའི་ནང་སླེབས། ཐལ་རྡུལ་གྱིས་ཁེངས་པའི་སྒྲོམ་བུའི་སྟེང་དུ་ལ་ཏིང་སྐད་ཀྱི་
བྱང་བུ་བྲིས་ཡོད་པའི་དམ་བེ་འགའ་བསྒྲིགས་འདུག ཉི་ལུའོ་གཙང་བོའི་ནང་གི་ཆུ་སྦྲུལ་
དང་འདྲ་བའི་མཛེས་མ་ཞིག་གིས་ཧོ་སའེ་ཨེར་ཁ་ཏིའེ་ཨའོ་ཡིས་ཤོག་བྱང་ངོར་བྲིས་པའི་
སྨན་མིང་ལྟར་ཁོ་ལ་སྨན་བྱིན། ཐེངས་གཉིས་པར་མཐོང་བའི་ས་རྒོད་ལྟར་དུ་གྱུར་པའི་
གྲོང་རྡལ་ནི་གློག་སྒྲོན་སེར་པོའི་འོག་དེར་སྔར་ལས་མུན་ནག་ཏུ་སྣང་། དེ་ལྟ་ནའང་ཁོ་ལ་
ཐེངས་དང་པོར་སྲང་ལམ་དུ་ཡོང་བ་བཞིན་ཡ་མཚན་པའི་སྣང་བ་ཅི་ཡང་སློང་མ་ཐུབ། ཧོ་
སའེ་ཨེར་ཁ་ཏིའེ་ཨའོ་ནི་ཁོ་བྲོས་སོང་བར་དོགས་བཞིན་པའི་སྒང་དེར། ཁོ་ནི་དུས་ཡུན་
རིང་བོར་ཁུ་སིམ་ངང་འཚོ་བའི་ཁྲོད་ལུས་སྦྱོང་ཉུང་བའི་རྐྱེན་གྱིས་ཉམ་ཞན་ཤུགས་མེད་
དུ་གྱུར་པའི་རྐང་བ་གཉིས་དྲུད་དེ་སླར་ཡང་མིག་མདུན་དུ་མངོན་བྱུང་། བྲེལ་ཚུབ་ངང་
ཕྱིར་སྐྱོད་བྱས་པས་དབུགས་ཧལ་ཧལ་འཚང་གིན་གདའ། ཁོར་མཚོན་ན་ཕྱི་རོལ་གྱི་བྱ་
དངོས་གང་ལའང་དོ་སྣང་མི་བྱེད་པ་མཐོང་བས། ཧོ་སའེ་ཨེར་ཁ་ཏིའེ་ཨའོ་ཡིས་ཉིན་ཤས་
རྗེས་སུ་ཨ་མར་ཕུལ་བའི་དམ་བཅའ་དོར་ཏེ། ཁོ་ནི་རང་མོས་ངང་འགྲོ་འོང་བྱས་ཆོག་པར་
མཛད།
“ང་སྲང་ལ་འགྲོ་དགོས་པའི་བྱ་བ་ཅི་ཡང་མེད།” ཨའོ་ལེ་ལི་ཡ་ནུའོ་ཡིས་དེ་ལྟར་
ལན་བཏབ།
ཁོ་ནི་སྔར་བཞིན་ཁང་བའི་ནང་འཛུལ་ནས་བློ་རྩེ་གཅིག་སྒྲིམ་གྱིས་ལུག་ལྤགས་
ཤོག་བུའི་དེབ་ཀློག་བཞིན་ཡོད་པ་དང་། དེར་ཞིབ་འཇུག་གི་ཚད་ཀྱང་ཇེ་ཟབ་ཏུ་འགྲོ་
བཞིན་ནའང་། ད་དུང་འགྲེལ་བཤད་ཡག་པོ་རྒྱག་ཐུབ་ཀྱིན་མེད། ཧོ་སའེ་ཨེར་ཁ་ཏིའེ་
ཨའོ་ཡིས་ཁང་བའི་ནང་ཁོ་ལ་ཕག་ཞྭ་བསྙལ་མ་ལེབ་མོ་བསྐྱལ་ཡོང་ཞིང་། ཁོའི་ལྕེ་དབང་
གི་བར་དུ་དཔྱིད་ཀྱི་བྲོ་བ་བསྐྱུར་ནུས་པའི་མངར་ཟས་ལས་གཞན། ད་དུང་ཐེངས་གཉིས་
སུ་རྒུན་འབྲུམ་གྱི་ཆང་བཟང་པོ་ཡང་ཁྱེར་ཡོང་མྱོང་། ཁོ་ནི་ལུག་ལྤགས་ཤོག་བུའི་དེབ་ལ་
སྤྲོ་བ་མེད་དེ། དེ་ནི་གོ་དཀའ་བའི་རོལ་རྩེད་ཅིག་རེད་བསམ་འདུག འོན་ཀྱང་ཁེར་རྐྱང་
གི་གཉེན་ཉེ་ཁོའི་མཐོང་དཀོན་པའི་བློ་རིག་དང་ཧ་ལས་པའི་ཤེས་ཡོན་གྱིས་ཁོར་བག་
ཆགས་ཟབ་མོ་བཞག་ཟིན། དེའི་དུས་ཁོས་ཨའོ་ལེ་ལི་ཡ་ནུའོ་ཡིས་དབྱིན་ཡིག་ཀློག་ཤེས་
པ་ཚོར། ལུག་ལྤགས་ཤོག་བུའི་དེབ་དེར་ཞིབ་འཇུག་བྱེད་པའི་བར་གསེང་དུ། ཁོས་ཤེས་བྱ་
ཀུན་བཏུས་ཀྱི་དེབ་དྲུག་མགོ་ནས་མཇུག་བར་བཀླགས་ཚར་བ་ནི་སྒྲུང་གཏམ་ཀློག་པར་
བྱས་པ་དང་མཚུངས། ཁོས་ཨའོ་ལེ་ལི་ཡ་ནུའོ་ཡིས་རོ་མ་གླེང་ཚེ། ཁོ་ས་དེར་ལོ་མང་པོར་
བསྡད་མྱོང་བ་དང་གཉིས་སུ་མེད། ད་དུང་ཁོ་ལ་ཤེས་བྱ་ཀུན་བཏུས་ལས་འགོངས་པའི་ཤེས་
བྱ་མང་པོ་ཡོད་ཚུལ་རྟོགས་བྱུང་བ་ནི། དཔེར་ན་དངོས་ཟོག་གི་རིན་གོང་ཤེས་པ་ལྟ་བུས་
མཚོན། ཁོས་ཤེས་བྱ་འདི་དག་ཇི་ལྟར་རྟོགས་པ་ཡིན་ཞེས་དྲིས་ཚེ། ཨའོ་ལེ་ལི་ཡ་ནུའོ་
ཡིས “དོན་དག་ཡོད་ཚད་རྟོགས་ཐུབ་པ་རེད” ཅེས་པའི་ཚིག་གཅིག་པུ་དེ་ལབ་བྱུང་།
ཁོས་ཀྱང་ཐག་ཉེ་ས་ནས་ཧོ་སའེ་ཨེར་ཁ་ཏིའེ་ཨའོ་མཐོང་སྐབས། དེ་སྔོན་ཁོ་ཁྱིམ་ནང་དུ་
འཁྱམས་པའི་གཟུགས་བརྙན་དང་གཏན་ནས་མི་འདྲ་བའི་སྣང་བ་བྱུང་། ཁོ་དགོད་སྲིད་
ལ་མཚམས་ལན་རེར་རང་ཁྱིམ་གྱི་འདས་ཟིན་པའི་བྱ་བར་རྗེས་དྲན་དང་། མེར་ཅི་ཡ་ཏེ་
སིའི་ཁང་བ་ཞིག་རལ་དུ་འགྲོ་བའི་ཆར་སེམས་ཁྲལ་བྱེད་བཞིན་ཡོད། ཁྲག་རྒྱུན་གཅིག་
ལས་མཆེད་པའི་ཁེར་རྐྱང་གི་མི་གཉིས་ཇེ་ཉེར་འགྲོ་བ་ནི་མཛའ་བརྩེ་དང་འབྲེལ་བ་ཆེར་
མེད་མོད། འོན་ཀྱང་ཁོ་གཉིས་སོ་སོ་ཡང་ཡིན་ལ་མཉམ་འབྲེལ་ཡང་ཡིན་པའི་ཁེར་རྐྱང་
གི་འཚོ་བ་རོལ་བར་ཕན་པ་བདོག ཧོ་སའེ་ཨེར་ཁ་ཏིའེ་ཨའོ་ཡིས་རྒྱུན་ལྡན་གྱི་འཚོ་
བའི་ཁྲོད་ཀྱི་དཀའ་གནད་དང་ཉོག་དྲར་འཕྲད་པ་ཀུན་པོ་ཨའོ་ལེ་ལི་ཡ་ནུའོ་ལ་རོགས
བྱེད་པར་སྐུལ་ཆོག་ཅིང་། ཕྱི་མ་ཡང་ཁྱམས་རིང་ནང་བསྡད་དེ་དཔེ་དེབ་ཀློག་ཞོར། ཨ་མཱ་
ལན་ཏ“ཝུའུ་ཨེར་སུའོ་ལས་བསྐུར་བའི་འཕྲིན་ཡིག་བླངས་ཆོག་པར་མ་ཟད། ད་དུང་ཧོ་
སའེ་ཨེར་ཁ་ཏིའེ་ཨའོ་ཕྱིར་སླེབས་རྗེས་ནང་དུ་ཡང་འཛུལ་མི་ཆོག་པར་བཟོས་པའི་ཁྲུས་
ཁང་དེ་བེད་སྤྱོད་བྱས་ཆོག་པར་བགྱིས།
ཚ་བ་ཆེ་བའི་ཞོགས་པ་ཞིག་ལ། ཁོ་གཉིས་སྒོ་རྡུང་བའི་སྒྲ་ཞིག་གིས་གཉིད་ལས་
བསླངས་བྱུང་། དེ་ནི་ཤ་མདོག་ནག་པའི་བགྲེས་པོ་ཞིག་རེད། ལྗང་མདོག་གི་མིག་ཟུང་གིས་
བཞིན་རས་སུ་གསོན་ཉམས་ཤིག་མངོན་དོད་མཛད་ཅིང་། དཔྲལ་བར་ཐལ་བས་བྲིས་པའི་
རྒྱ་གྲམ་ཞིག་གསལ་ལེར་བཀྲ། ཁོའི་གྱོན་ཆས་རྙིང་དྲགས་ཤིང་ལྷམ་རལ་འདུག་ལ། རྡོག་
ཁྲེས་ཉག་གཅིག་པུ་ནི་ཕྲག་པར་ཁུར་བའི་ཁུག་མ་རྙིང་བ་དེ་ཡིན་པས། དངོས་གནས་སྤྲང
པོ་ཞིག་དང་འདྲ། འོན་ཀྱང་ཁོའི་བྱ་སྤྱོད་ཁྲོད་ཕྱིའི་རྣམ་པ་དང་གཏན་ནས་མི་འདྲ་བའི་
ལ་རྒྱ་ཞིག་མཆིས། ཁོར་བལྟས་ཚོད་ཙམ་དང་། ཡང་མགྲོན་ཁང་གི་མུན་གནག་སར་སྡོད་
པའི་དུས་ནང་། ཤེས་ཚོར་བྱུང་བ་ནི་ཁོ་གསོན་པོར་གནས་པའི་གསང་བའི་སྟོབས་ཤུགས་
དེ་ནི། འཚོ་བ་ལ་རེ་བའི་ལྷན་སྐྱེས་ཀྱི་ནུས་པ་ཞིག་མིན་པར། འཇིགས་སྐྲག་གི་གོམས་
གཤིས་ཤིག་རེད། ཁོ་ནི་ཨའོ་ལེ་ལི་ཡ་ནུའོ་ཨ་མ་ཏུའོ་སྟེ། ཧྲང་ཞའོ་ཨའོ་ལེ་ལི་ཡ་ནུའོ་པུའུ་
ཨེན་ཏིའེ་ཡའི་བུ་བཅུ་བདུན་ཁྲོད་སྟེས་དབང་གིས་གསོན་ཡོད་པའི་བུ་གཅིག་པུ་ཡིན་
འདུག ཉེན་ཁའི་ཕྱོགས་བཞིར་ཁྱབ་པའི་བྲོས་བྱོལ་གྱི་བརྒྱུད་རིམ་ཁྲོད་ཡུད་ཙམ་གྱི་བདེ་
འཇགས་འཚོལ་བཞིན་མཆི། ཁོས་རང་གི་ཐོབ་ཐང་གསལ་བཤད་བྱས་རྗེས་ཁྱིམ་ནང་སྡོད་
དུ་འཇུག་པའི་རེ་ཞུ་བྱས་སོང་། ཁོ་གང་སར་འཁྱམས་རྗེས་གནས་འདི་ནི་ཁོའི་ཚེ་མཇུག་
གི་ཉེན་གཡོལ་བྱེད་སར་བསམ་ནས་ཡོད། འོན་ཀྱང་ཧོ་སའེ“ཨེར་ཁ་ཏིའེ་ཨའོ་དང་ཨའོ་ལེ་
ལི་ཡ་ནུའོ་གཉིས་ཀས་ཁོ་གཏན་ནས་མི་ཤེས་པས། འཁྱམས་པོ་ཞིག་རེད་སྙམ་སྟེ་ཁོ་འཕུད་
རྒྱག་གིས་རྒྱ་སྲང་དུ་དེད། སྐབས་དེར་ཁོ་གཉིས་ཀྱིས་སྒོ་མདུན་ནས་ཧོ་སའེ་ཨེར་ཁ་ཏིའེ་
ཨའོ་ནར་མ་སོན་སྔོན་ནས་མགོ་ཚུགས་པའི་ཟློས་གར་ཆེན་པོ་ཞིག་གིས་མཇུག་སྒྲིལ་བ་
མཐོང་། དེ་ནི་ལོ་གཉིས་ལྷག་ལ་ཨའོ་ལེ་ལི་ཡ་ནུའོ་ཨ་མ་ཏུའོ་འཚོལ་བཞིན་པའི་ཉེན་
རྟོག་པ་གཉིས་ཁྱི་ལྟར་ཁོའི་རྗེས་དེད་ནས་སའི་གོ་ལ་ཕྱེད་ཀར་སྐོར་བ་བརྒྱབ་མཐར། གློ་
བུར་སྲང་ལམ་འགྲམ་གྱི་པ་དན་ཁམ་སྡོང་གི་བར་ནས་མངོན་ཏེ། མེ་མདའི་མདེའུ་གཉིས་
འཕངས་པ་ཁོའི་དཔྲལ་བའི་ཐལ་བྲིས་རྒྱ་གྲམ་སྟེང་ཕོག་སྟེ་ལྔ་ལམ་དུ་བརྫངས།
དེ་ཡང་བྱིས་པ་ཆེ་ཤོས་བཞི་པོ་ཁྱིམ་ནང་ཕྱིར་ཕུད་པ་ནས་བཟུང་། ཧོ་སའེ་ཨེར་ཁ་
ཏིའེ་ཨའོ་ཡིས་ཡེ་ཤུའི་འཁྲུངས་སྐར་དུས་ཆེན་གྱི་སྔོན་ལ། མཚོ་ཐོག་རྒྱང་སྐྱོད་གྲུ་གཟིངས་
ནི་ན་པུའུ་ལེ་སིར་དུས་ནམ་ཞིག་ལ་སྐྱོད་པའི་འཕྲིན་གསར་དེར་བསྒུགས་ནས་བསྡད། ཁོ་
དང་ཨའོ་ལེ་ལི་ཡ་ནུའོ་གཉིས་ཀྱིས་དོན་དེ་གླེང་མྱོང་བར་མ་ཟད། འཆར་གཞི་ཞིག་ཀྱང་
བཟོས་ནས་ཁ་གསོ་ཐུབ་པའི་ཚོང་ལས་ཤིག་ཀྱང་གཉེར་རྩིས་བྱས། རྒྱུ་མཚན་ནི་ཧྥེ་ཨེར་
ནན་ཏ་འདས་རྗེས་ཟ་མ་བཞག་པའི་སློ་མ་སྒོ་ཁར་སྐྱེལ་ཡོང་མཁན་མེད་པས་ཡིན། འོན་
ཀྱང་མཇུག་མཐར་ཕུགས་བསམ་འདི་མངོན་འགྱུར་བྱུང་མ་ཐུབ། ཟླ་དགུ་པའི་ཉིན་ཞིག་གི་
སྔ་དྲོར། ཧོ་སའེ་ཨེར་ཁ་ཏིའེ་ཨའོ་དང་ཨོ་ལེ་ལི་ཡ་ནུའོ་གཉིས་ཀྱིས་ཐབ་ཚང་ནང་ཚིག་ཇ་
འཐུང་། དེ་ནས་ཁོས་ཁྲུས་བྱེད་གྲབས་ཡོད་དུས། ཁོས་སྔོན་ཆད་ཕྱིར་ཕུད་པའི་བྱིས་པ་ཆེ་
ཤོས་བཞི་པོ་དེ་གློ་བུར་ཁྲུས་ཁང་ནང་འཛུལ་ཡོང་། ཁོས་ངོ་རྒོལ་མ་བྱས་སྔོན་ལ། དེ་ཚོས་
ལྭ་བ་གོན་ནས་ཆུ་རྫིང་ནང་དུ་མཆོངས་ཤིང་། ཁོའི་སྐྲ་བཟུང་སྟེ་མགོ་ཆུ་ནང་དུ་མནན་པ་
བརྒྱུད་འཕག་འཚག་གི་མཐའ་ལ་ལྦུ་བ་འཕྱུར་རྒྱུ་མེད་པར་བཏང་ཐོག མཚོ་ཕག་ལྟར་
ལུས་མདོག་སྐྱ་བོར་གྱུར་པའི་བེམ་པོ་དལ་མོར་ཆུར་ནུབ་ཏུ་བཅུག མཐུད་ནས་བྱིས་པ་
ཚོས་གནོད་འཚེ་ཕོག་མཁན་དང་ཁོས་མ་གཏོགས་མི་ཤེས་པའི་ས་རུ་གསེར་སྒོར་ཁུག་མ་
གསུམ་པོ་ཕྲོགས་ནས་ཕྱིན། སྦྱོར་བ་དེ་ནི་སྒྲུབ་པ་མགྱོགས་ཤིང་གོ་རིམ་ལྡན་ལ། གདུག་
རྩུབ་ཆེ་བས། དམག་དོན་འཇབ་རྒོལ་རེབ་གཅིག་དང་དབྱེར་མ་མཆིས། ཨའོ་ལེ་ལི་ཡ་
ནུའོ་ནི་རང་གི་ཁང་བའི་ནང་དུ་བསྡད་པས་ཅི་ཡང་མ་ཚོར། ཉིན་དེའི་ཕྱི་དྲོར་ཁོས་ཐབ་
ཚང་ནང་དུ་ཧོ་སའེ་ཨེར་ཁ་ཏིའེ་ཨའོ་དྲན་བྱུང་། ཁྱིམ་ནང་གང་སར་བཙལ་མཐར་ཁྲུས་
རྫིང་ནང་དུ་ལུས་ཕུང་སྐྲངས་ནས་ཆུ་ཁར་གཡེངས་འདུག་པ་མཐོང་། ཁོས་སྔར་བཞིན་ཨ་
མཱ་ལན་ཏ་དྲན་བཞིན་ཡོད། དུས་སྐབས་དེ་འདྲ་སླེབས་པར། ཨའོ་ལེ་ལི་ཡ་ནུའོ་ཡིས་ད་
གཟོད་རང་ཉིད་ཁོ་ལ་ཅི་འདྲའི་དགའ་བ་གསལ་བོར་རྟོགས་སོང་།
ཟླ་བཅུ་གཉིས་པ་ཚེས་མ་ཐག་པའི་གོམ་སྒྲ་དང་འགྲོགས་ཏེ། ཨ་མཱ་ལན་ཏ“ཝུའུ་ཨེར་
སུའོ་ལ་ཡིས་ཁྱོ་གའི་སྐེ་ལ་དཀྲིས་པའི་དར་སྐུད་ཀྱི་སྣེ་བཟུང་ནས་བདེ་བླག་ངང་ཕ་ཡུལ་
དུ་འབྱོར། མོས་སྔོན་ལ་བརྡ་མ་བཏང་བར་གློ་བུར་སླེབས་བྱུང་། ལུས་སུ་བ་སོའི་མདོག་
ཅན་གྱི་ཕྱི་ལྭ་ཞིག་གོན་པ་དང་། ལག་པར་གཡང་ཊི་དང་རྫུལ་གྱི་མཛུབ་དཀྲིས་གོན་ཞིང་།
མུ་ཏིག་གི་མགུལ་རྒྱན་ནི་པུས་མོའི་མཚམས་སུ་ཉེ་ཐོག སྐྲ་ལོ་ཐུང་ཞིང་མཉམ་ལ་སྒོར་
དབྱིབས་སུ་བཟོས་པ་དེ་བྱ་ཡི་མཇུག་སྒྲོའི་དབྱིབས་ཅན་གྱི་ཁབ་སྒྲོག་གིས་རྣ་རྩར་གནན།
ཟླ་དྲུག་གི་སྔོན་དུ་མོ་གནས་ལ་སོང་སའི་སྐྱེས་པ་ནི་གཤིས་ཀ་བཟང་ཞིང་གཟུགས་གཞི་
སྙོམས་པའི་ཧྥོ་ལན་ཏེ་པ་ཞིག་སྟེ། ཁོར་མཚོ་སྐྱོད་མཁན་ཞིག་གི་གཟི་ཉམས་ལྡན། མོས་
ཁང་བའི་སྒོ་ཕྱེ་མ་ཐག རང་ཉིད་ཁྱིམ་དང་ཁ་བྲལ་བའི་དུས་ཚོད་ནི་ཚོད་དཔག་བྱས་
པ་ལས་རིང་བ་དང་། དེ་ལས་བྱུང་བའི་མཇུག་འབྲས་ཀྱང་རང་གི་ཚོད་དཔག་ལས་ཀྱང་
ཚབས་ཆེ་བ་ཤེས།
“དཀོན་མཆོག་ཨ།” མོས་དེ་ལྟར་ལབ་ཅིང་། སྤྲོ་བ་ནི་ཧང་སངས་ལས་ཆེ་བར
“བལྟས་མ་ཐག་ཏུ་ཁྱིམ་འདི་རུ་བུད་མེད་མི་འདུག་པ་ཤེས་ཐུབ” ཟེར།
ཁྱམས་རིང་ནང་མོའི་རྡོག་ཁྲེས་ཤོང་མ་བྱུང་སྟེ། སློབ་གྲྭར་འགྲོ་སྐབས་ཁྱེར་སོང་བའི་
ཧྥེ་ཨེར་ནན་ཏའི་གནའ་བོའི་གོས་སྒམ་དེ་ལས་གཞན། མོས་ད་དུང་གྱེན་དུ་བསླངས་པའི་
གྱོན་ཆས་སྒམ་གཉིས་དང་། རྡོག་ཁྲེས་སྒམ་ཆེན་པོ་བཞི། ཉི་གདུགས་ཁུག་མ་གང་། རྒྱ་ཞྭ་
ལི་མོ་སྒམ་བརྒྱད། གསེར་བྱ་ལྔ་བཅུ་བཅུག་སྣང་བའི་བྱིའུ་གཟེབ་ཆེན་པོ་ཞིག ད་རུང་ཁྱོ་
གའི་ལྕགས་རྟ་ནི་བཤིགས་ནས་ཆེད་བཟོས་ཀྱི་སྒམ་ནང་དུ་བཅུག་རྗེས་ཨོག་ལེན་ཆེ་བ་
ནང་བཞིན་ཁྱེར་ནས་སླེབས་འོངས། ལམ་ཐག་རིང་བོ་ནས་ཡོང་བ་ཡིན་ཡང་། མོས་ཉིན་
གཅིག་ལའང་ངལ་མ་གསོས། མོས་བཟའ་ཟླའི་འཕྲུལ་རྟ་ཐོག་གི་དངོས་ཟོག་ལས་རས་རྩུབ་
མོའི་ལྭ་རྙིང་ཞིག་བླངས་ནས་གོན་རྗེས་ཁྱིམ་ཚང་བསྐྱར་སྐྲུན་བྱེད་མགོ་བརྩམས། མོས་
ཁྱམས་རིང་ནང་གི་གྲོག་མ་དམར་པོ་བདས་ཤིང་རྒྱ་སེའི་མེ་ཏོག་སླར་གསོན་དུ་བཅུག་
ལ། རྩྭ་ལྡུམ་ཡོངས་སུ་ཚར་གཅོད་བྱས་ཐོག སྐྱོར་རའི་སྟེང་བཀལ་བའི་མེ་ཏོག་རྫ་བུམ་
ནང་དུ་ཡང་བསྐྱར་ཡོ་རོབ་ཅུའེ་དང་མེ་ཏོག་ཉིའུ་ཀྲི། སྟོན་ཁའི་མངར་འབྲས་མེ་ཏོག་
སོགས་བཙུགས། ད་དུང་མོས་ཤིང་བཟོ་དང་མགར་པ། སོ་ཕག་རྩིག་མཁན་གྱིས་གྲུབ་པའི་
རུ་ཁག་ཅིག་ཁྲིད་དེ་ས་ངོས་ཀྱི་གས་སྲུབ་མེད་པར་བྱས་ལ། སྒོ་དང་སྒེའུ་ཁུང་ཇེ་བརྟན་
དུ་བཏང་ཐོག ཁྱིམ་ཆས་གསར་དུ་བརྗེས་ནས་ཕྱི་ནང་གི་རྩིག་ངོས་དཀར་པོར་བསྒྱུར།
མོ་ཕྱིར་ཡོང་ནས་ཟླ་གསུམ་འགོར་རྗེས་སུ། ཁྱིམ་ནང་དུ་སླར་ཡང་རང་འགུལ་རྣོ་སྦྲེང་
དཀྲོལ་བའི་དུས་སྐབས་ལྟ་བུའི་ལང་ཚོའི་རྣམ་པ་རྒྱས། ཁྱིམ་འདིའི་མི་སུ་ཞིག་ཡིན་རུང་
མོ་ནང་བཞིན་ག་དུས་སུའང་སྤྲོ་སྣང་གིས་མི་ཁེངས་པ་བྲལ་ལ། གླུ་དབྱངས་དང་ཞབས་
བྲོའི་སྟངས་སྟབས་ནི་མཚམས་ཆད་རྒྱུ་མེད་པ་བྱུང་། རུལ་སུངས་ཀྱི་བྱ་དངོས་དང་གོམས་
སྲོལ་ནི་དུས་ཐོག་དེར་གད་སྙིགས་ནང་དོར་འགྲོ། མོས་ཕྱགས་མ་ཕྱར་ཐེངས་གཅིག་གིས་
འདུན་བགྱིས་པའི་རྣམ་པ་དེ་སུབ་ཅིང་། གྲུ་ཟུར་དུ་སྤུངས་པའི་བེད་མེད་དང་རྨོངས་དད་
ཀྱི་དངོས་ཟོག་མོད་པོའང་སྒོར་འདེད་ནུས། ཝུའུ་ཨེར་སུའོ་ལའི་བཀའ་དྲིན་དྲན་པས་ན།
ད་གཟོད་ལེ་མེ་ཏའེ་སི་ཡི་དངུལ་པར་ཅན་གྱི་འདྲ་པར་དེ་སྔར་བཞིན་མགྲོན་ཁང་ནང་དུ་
བསྐྱུར། “ངོ་མ་ངར་བ་རེད།” མོ་བགད་དེ་དབུགས་ཀྱང་ལེན་ཁག་པ་བྱུང་ནའང་། ངག་
ནས “ལོ་བཅུ་བཞི་ཅན་གྱི་རྨོ་མོ་བགྲེས་པ་ཞིག” ཟེར། སོ་ཕག་རྩིག་མཁན་ཞིག་གིས་
མོར་ཁྱིམ་དུ་རྣམ་ཤེས་འཁྱམ་པོ་དག་གང་སར་འགྲོ་འོང་བྱེད་པ་རྣམས་ནི་ཁོ་ཚོས་སྦས་
པའི་ནོར་རྫས་སྔོག་འདོན་བྱས་ཚེ་གཞི་ནས་སྐྲག་སྟེ་བྲོས་འགྲོ་བ་ཡིན་ཞེས་སྨྲས་འོངས།
འོན་ཀྱང་མོ་དགོད་ཞོར་དུ་སྐད་ཆེན་པོས་རང་ཉིད་སྐྱེས་པ་ཚོའི་རྨོངས་དད་ལ་གཏན་ནས་
ཡིད་ཆེས་ཀྱིན་མེད་ཅེས་བརྗོད། མོ་ནི་འདི་ལྟར་ཟོལ་མེད་གཞུང་དྲང་དང་འཛེམ་དོགས་
ཅི་ཡང་མེད་མཁན་གྱི་དེང་རབས་རང་དབང་ལྡན་པའི་བུད་མེད་ཀྱི་ཉམས་འགྱུར་ལྡན་
ཙ་ན། ཨའོ་ལེ་ལི་ཡ་ནུའོ་ལ་མོ་སྒོ་ཁའི་བུད་མཚམས་ནས་ཅི་བྱ་གཏོལ་བྲལ་གྱི་ཚོར་སྣང་
བྱུང་། “བུ་རྒོད་པོ།” མོས་དགའ་སྤྲོའི་ངང་ལག་གཉིས་བསྲིངས་ཏེ “ངའི་གཅེས་ཕྲུག་མི་
རྒོད་འདི་གཞི་ནས་ནར་སོན་འདུག” ཅེས་སྐད་ཅོར་བརྒྱབ། ཁོས་མཉམ་མ་བཞག་དུས་
མོས་ནི་ལག་ནང་གི་ལག་འཁྱེར་གཞས་སྒམ་ལས་གཞས་དབྱངས་སྙན་མོ་ཞིག་གྲག་ཏུ་
བཅུག་འཕྲལ། ཁོ་ལ་དར་ཁྱབ་ཆེ་བའི་ཞབས་བྲོའི་སྟངས་སྟབས་བརྒྱུད་སྤྲོད་བྱ་རྒྱུ་ཟེར།
མོས་ཁོར་བཙན་གྱིས་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་ནས་བརྒྱུད་ཡོང་བའི་
དོར་མ་ཚུགས་ཀ་འཆོལ་བ་དེ་བརྗེས་སུ་བཅུག་ཐོག གཞོན་སྐྱེས་བཟོ་ལྟ་ཅན་གྱི་ཚི་ལེན་
དང་མདོག་གཉིས་ཀོ་ལྷམ་བཅས་ཀྱང་བྱིན། ད་རུང་ཁོ་ནི་མེར་ཅི་ཡ་ཏེ་སིའི་ཁང་བའི་ནང་
ཡུན་རིང་བོར་བསྡད་པ་རྟོགས་པས་སྲང་ལ་དེད་པ་རེད།
མོ་ནི་ཝུའུ་ཨེར་སུའོ་ལ་དང་འདྲ་བར་གཟུགས་པོ་ཆུང་ཡང་གསོན་ཤུགས་ལྡན་
ཞིང་འཛེམ་དོགས་མེད་པ། ཡང་མཛེས་མ་ལེ་མེ་ཏའེ་སི་དང་མཚུངས་པར་མཛེས་དགུས་
ཁྱོགས་ཤིང་འདྲེན་ཤུགས་མངའ། སྐྱེས་མ་ཐག་ནས་དར་སྲོལ་ལ་སྔོན་དཔག་ཐུབ་པའི་
ལྷན་སྐྱེས་ཀྱི་ཤེས་རབ་ཀྱང་ལྡན་པ་ཡིན། སྦྲགས་སྲིད་ནས་འབྱོར་བའི་གྱོན་ཆས་ཀྱི་དཔེ་
རིས་གསར་ཤོས་དེའི་ནུས་པ་འབའ་ཞིག་ནི་མོའི་སྔོན་དཔག་བློ་རིག་ར་སྤྲོད་བྱེད་སྤྱད་དེ
རང་ཡིན། ཡོད་ཚད་ནི་མོས་ཨ་མཱ་ལན་ཏས་ཤུལ་དུ་བཞག་པའི་ལག་སྒུལ་འཚེམ་འཁོར་
གྱིས་བཟོས་པའི་བཟོ་ལྟ་དང་གཅིག་འདྲར་སྣང་བ་དེའོ། །མོས་ཡོ་རོབ་གླིང་དུ་པར་སྐྲུན་
བྱས་ཤིང་། ངོས་སུ་གྱོན་ཆས་གསར་བ་དང་སྒྱུ་རྩལ་བརྩམས་ཆོས། དར་ཁྱབ་ཆེ་བའི་རོལ་
དབྱངས་བཅས་བདོག་པའི་དུས་དེབ་མང་པོ་མངགས་ཉོ་བྱས། དེར་ཐེངས་གཅིག་ལ་
བལྟས་པ་ཙམ་གྱིས་འཛམ་གླིང་གི་ཁ་ཕྱོགས་དང་འཕེལ་རྒྱས་ནི་མོའི་བསམ་པའི་འཆར་
སྒོ་དང་འཕལ་ཀ་འཕྲོད་འགྲོ། དེ་ཡང་རྒྱུས་ལོན་བྱེད་ཁག་པ་ནི། དར་སྲོལ་ཐད་ཁྲིད་སྟོན་
ནུས་པ་ལྡན་པའི་བུད་མེད་འདིར་མཚོན་ན། གསོན་ཤུགས་ཉམས་ཤིང་ཚ་སྡུག་ཚད་མེད་
མྱོང་དགོས་པའི་གྲོང་རྡལ་འདིར་ཕྱིར་ལོག་པ་དེ་རེད། མོའི་ཁྱོ་གའི་རྒྱུ་ནོར་གྱིས་ཁོ་གཉིས་
འཛམ་གླིང་ས་ཕྱོགས་གང་དུ་སོང་ཡང་བདེ་སྐྱིད་ཀྱི་འཚོ་བ་རོལ་ཐུབ་པར་མ་ཟད། ཁོ་ནི་
མོར་དགའ་བའི་ཚད་ནི་དར་སྐུད་ཅིག་གིས་གང་སར་ཁྲིད་ཀྱང་འགྲོ་ངེས་པ་དེ་ཡིན། འོན་
ཀྱང་དུས་ཚོད་ཀྱི་བཞུར་རྒྱུན་དང་བསྟུན་ནས་མོས་གཞིས་ཆགས་པའི་འདུན་པ་སྔར་ལས་
མངོན་གསལ་དུ་གྱུར། མོས་བཟོས་པའི་འཆར་གཞི་ཡི་ཕུ་ཐག་ཧ་ཅང་རིང་སྟེ། སེམས་ཐག་
བཅད་པ་ཚང་མ་ནི་མ་ཁུང་ཏོ་རུ་ཚེ་མཇུག་བདེ་རོལ་བྱ་རྒྱུ་དེ་རེད། གསེར་བྱིའུ་བྱ་གཟེབ་
ལས་ཀྱང་མོའི་བསམ་ཚུལ་ནི་གང་དྲན་དྲན་ཞིག་མིན་པ་ཤེས་ཐུབ། མོས་དེ་སྔོན་ཨ་མའི་
འཕྲིན་ཡིག་ནང་དུ་འདབ་ཆགས་གློ་བུར་འཆི་བའི་སྐོར་གླེང་བ་དྲན་པས། རང་ཉིད་ལམ་
ལ་ཆས་པར་ཆེད་དུ་ཟླ་བ་ཁ་ཤས་ཕྱིར་འགྱངས་བྱས་ཤིང་། ལམ་བར་གྱི་བདེ་སྐྱིད་གླིང་
ཚོམ་དུ་སྡོད་ངེས་པའི་གྲུ་གཟིངས་ཤིག་ལ་བསྡད་དེ། གླིང་ཕྲན་ཐོག་ནས་གསེར་བྱིའུ་བཟང་
ཤོས་ཆ་ཉེར་ལྔ་འདེམས་ཉོ་བྱས་པ་བརྒྱུད། སླར་ཡང་མ་ཁུང་ཏོ་ཡི་མཁའ་དབྱིངས་ལེགས་
པོར་བརྒྱན་པའི་ཆར་གྲ་སྒྲིག་བགྱིས། འདི་ནི་ཕྱིས་ནས་མོའི་ཕམ་ཁ་མྱང་བའི་བྱ་བ་ཡི་
ཁྲོད་ཀྱི་ཆེས་ཡིད་ཕངས་པ་དེ་རུ་གྱུར། གསེར་བྱ་རྒྱུན་ཆད་མེད་པར་སྐྱེ་འཕེལ་བྱུང་བས།
ཨ་མཱ་ལན་ཏ་ཝུའུ་ཨེར་སུའོ་ལས་ཆ་རེ་རེ་བྱས་ནས་ཚེ་ཐར་ལ་བཏང་། འོན་ཀྱང་དེ་དག་
གཟེབ་ནང་ནས་ཕྱིར་འཕུར་མ་ཐག་གྲོང་རྡལ་དང་ཁ་བྲལ་འགྲོ་བ་རེད། མོས་ཝུའུ་ཨེར་
སུའོ་ལ་ཡིས་ཐེངས་དང་པོར་ཁྱིམ་གཞིས་རྒྱས་སྐྲུན་བྱེད་སྐབས་བཟོས་པའི་བྱ་ཁང་ཆེན་
མོ་དེའི་ནང་དུ་འགུགས་རྩིས་བྱས་ཀྱང་ཕན་འབྲས་ཅི་ཡང་མ་བྱུང་། མོས་རྩྭ་ཕྲན་གྱིས་པ་
དན་ཁམ་སྡོང་སྟེང་དུ་བྱ་ཚང་ཞིག་ལས་ཤིང་། ཡང་ཁང་ཀླད་དུ་རྩྭ་འབྲུ་གཏོར་བར་མ་ཟད།
གཟེབ་ནང་གི་བྱིའུ་ཚོར་སྐད་སྒྲོག་ཏུ་བཅུག་ནས་བྱིའུ་རྣམས་འདི་གར་སྡོད་དུ་འཇུག་རྩིས་
བྱས་ཀྱང་། ཡོད་ཚད་ངལ་བ་འབྲས་མེད་དུ་གྱུར། རྒྱུ་མཚན་ནི་བྱིའུ་དེ་དག་ཐེ་ཚོམ་སྤུ་
ཙམ་ཡང་མེད་པར་གནམ་ལ་འཕུར་ཞིང་བར་སྣང་དུ་སྐོར་བ་ལན་གཅིག་བརྒྱབ་རྗེས། ས་
ཕྱོགས་ངོས་ཟིན་མ་ཐག་བདེ་སྐྱིད་གླིང་ཚོམ་ཕྱོགས་སུ་འཕུར་འགྲོ་བ་ཡིན།
ཕྱིར་ལོག་ནས་ལོ་གཅིག་འདས་རྗེས་སུ། ཨ་མཱ་ལན་ཏ“ཝུའུ་ཨེར་སུའོ་ལ་ཡིས་མི་
སུར་ཡང་མཛའ་གྲོགས་ཀྱི་འབྲེལ་བ་བཙུགས་མེད་ལ་འདུ་འཛོམས་ཤིག་ཀྱང་གཉེར་མ་
ཐུབ། འོན་ཀྱང་མོར་སྔར་བཞིན་གནོད་འཚེ་ཡང་ཡང་ཐེབས་པའི་གྲོང་རྡལ་དེ་སྐྱོབ་ཐུབ་
པར་ཡིད་ཆེས་བརྟན་པོ་ཡོད། མོའི་ཁྱོ་ག་ཅ་སི་ཐུང་གིས་དུས་རྒྱུན་མོའི་འདོད་མོས་དང་
རྒྱབ་འགལ་མི་བྱེད། ཡིན་ནའང་ཁོས་འཇིགས་སུ་རུང་བའི་ཉིན་གུང་དེར་མེ་འཁོར་ལས་
བབས་མ་ཐག་གསལ་བོར་ཤེས་པ་ནི། ཆུང་མས་བྱ་བ་འདི་སྒྲུབ་པར་ཐག་གཅོད་བྱས་པ་ནི་
འཇའ་གཟུགས་ཤིག་ལ་རྗེས་དྲན་བགྱི་བ་ཁོ་ནའོ། །ཁོ་ནི་མོའི་སྟོང་བསམ་རང་མི་འགྱང་
བར་ཐོར་འགྲོ་བར་ཡིད་ཆེས་ཀྱིས་བརྟས། དེ་བས་ལྕགས་རྟ་ཡང་སྒྲིག་སྦྱོར་མི་བྱེད་པར། སོ་
ཕག་རྩིག་མཁན་གྱིས་གཏོར་ཟིན་པའི་སྡོམ་དྲའི་ནང་དུ་འོད་འཚེར་བའི་སྡོམ་གྱི་སྒོ་ང་
འཚོལ་བར་བྲེལ་ལ། སེན་མོ་སྤྱད་ནས་ཁ་ཕྱེ་རྗེས་དུས་ཚོད་འགའི་རིང་ཕྲ་མཐོང་འཕྲུལ་
ཤེལ་བཀོལ་ཏེ་སྡོམ་ཕྲུག་ཚོར་ལྟ་ཞིབ་བགྱིས། ཉིན་འགའ་འགོར་རྗེས་སུ། ཁོས་ཨ་མཱ་ལན་
ཏ“ཝུའུ་ཨེར་སུའོ་ལ་ཡིས་རང་ཁེར་མོས་འདོད་པ་ལྟར་ཁྱིམ་ནང་མུ་མཐུད་དུ་བསྒྱུར་བཅོས་
བྱེད་པ་མཐོང་བས། དེ་འཕྲལ་སེམས་ཐག་བཅད་ནས་འཁོར་ལོ་སྔོན་མ་དེ་འཁོར་ལོ་རྗེས་
མ་ལས་ཆེས་ཆེ་ཞིང་། མི་རྣམས་ཀྱིས་དོ་སྣང་ཆེན་པོ་བྱེད་ངེས་པའི་ལྕགས་རྟ་རང་སྒྲིག་
སྦྱོར་བྱས་ཤིང་། བློ་གཅིག་སེམས་གཅིག་སྒོས་ཉེ་འགྲམ་གྱི་ས་ཀུན་ཉུལ་ནས་འབུ་སྲིན་སྣ་
ཚོགས་བཟུང་བ་དང་། དམར་དཔེ་གང་མང་བཟོས་ནས་ཤིང་ཏོག་དམ་བུའི་ནང་ཉར་རྗེས།
སྔོན་ཆད་ལེ་རི་སློབ་ཆེན་གྱི་ཁོའི་རང་བྱུང་ལོ་རྒྱུས་འཁྲིད་མཁན་དགེ་རྒན་ལ་བསྐུར།
ཁོའི་ཆེད་ལས་གཙོ་བོ་ནི་གནམ་གྲུའི་ཁ་ལོ་པ་ཡིན་མོད། འོན་ཀྱང་སྔོན་ཆད་སློབ་ཆེན་
ནང་དུ་འབུ་སྲིན་རིག་པ་སློབ་སྦྱོང་བྱས་མྱོང་། ཁོ་ལྕགས་རྟར་བཞོན་སྐབས་སུ་ལུས་རྩལ་
རྩེད་འཁྲབ་སྟོན་པའི་ལྭ་བ་དང་རྐང་ལ་རྐང་འབོབ་རིང་བོ། མགོ་རུ་ཉི་འགོག་ཞྭ་མོ་བཅས་
གོན་པར་བྱེད་ལ། རྐང་ཐང་དུ་འགྲོ་དུས་རྒྱུ་ཡ་མ་སོ་མ་ལས་བཟོས་པའི་གྲལ་དག་པའི་
ཕྱི་ལྭ་དང་ལྷམ་དཀར་པོ་གོན་ཞིང་། སྐེ་རུ་རྒྱུ་དར་ཟབ་ལས་བྱས་ཤིང་དབྱིབས་ཕྱེ་མ་ལེབ་
ཅན་གྱི་གོང་དཀྲིས་རྒྱག་པ། མགོ་རུ་རྩྭ་ཞྭ་དོག་མོ་གོན་ཞིང་ལག་ཏུ་ལྕང་མའི་འཁར་བ་
འཛིན་པ་ཡིན། ཁོའི་མདོག་སྐྱ་བོ་ཅན་གྱི་མིག་ཟུང་ལ་གྲུ་པའི་གཟི་ཉམས་མངོན་པ་དང་།
མཆུ་འགྲམ་དུ་ནགས་བྱིའི་སྤུ་དང་འདྲ་བའི་ཁ་སྤུ་ཆུང་ཆུང་ཞིག་བཞག་ཡོད། ཁོ་ནི་ཆུང་
མ་ལས་ལོ་བཅོ་ལྔ་ཡིས་ཆེ་མོད། འོན་ཏེ་ཁོའི་སྤྲོ་སྣང་དང་དགའ་ཕྱོགས་ནི་ན་གཞོན་ཞིག་
དང་དབྱེར་མེད་པས། རྟག་ཏུ་མོར་ཀུ་རེ་རྩེས་ནས་སེམས་སྐྱིད་པོར་བཟོ་བར་བྱེད། ད་
དུང་ཁོར་དགའ་རོགས་ཤིག་ལ་ཚང་འོས་པའི་བཟང་ཆ་ཡོད་ཚད་འཛོམས་པས། དེས་
ལོ་ཡི་ཆེ་ཆུང་གི་ཁ་ཡོངས་སུ་གསབ་སྣང་ངོ་། །དོན་དངོས་སུ་ལོ་ན་བཞི་བཅུ་ལྷག་ལ་
སོན་ཞིང་། སྤྱོད་པ་ཞེ་དྲག་གཟབ་ནན་ཡིན་པའི་སྐྱེས་པ་འདི་དང་། ད་དུང་ཁོའི་སྐེ་ཡི
གོང་དཀྲིས་ལས་གཞན། རྟ་རྩེད་ཚོགས་པའི་ལྕགས་རྟར་བཞོན་པ་སོགས་ཀྱི་ཆ་དེ་སུས་
མཐོང་ཡང་། ཁོ་དང་ན་སོ་གཞོན་པའི་ཆུང་མའི་བར་དུ་མ་བགྲོས་རང་མཐུན་གྱི་སྨྱོ་ཧམ་
གྱི་ཆགས་སྲེད་ཡོད་པས། ཁོར་ཡུག་ལ་ཡང་དོ་སྣང་མི་བྱེད་པའི་ཆ་ནི་སུ་ཞིག་གིས་ཀྱང་
རྟོགས་མི་སྲིད། ཁོ་གཉིས་དེ་སྔོན་ངོ་ཤེས་པ་ནས་བཟུང་ཐོག་མཐའ་བར་གསུམ་དུ་དེ་
འདྲ་ཡིན། དུས་ཚོད་རིམ་བཞིན་འདས་པ་དང་ཆབས་ཅིག ཁོར་ཡུག་དེ་བས་ངོ་མཚར་
ཆེ་སར་སྤྲོ་སེམས་ཀྱང་དེ་བས་འཁྲུག་ཆ་དོད་པོར་འགྱུར། ཅ་སི་ཐུང་ལ་མཚོན་ན་ཚ་ཚ་
འུར་འུར་གྱི་དགའ་རོགས་ཤིག་ཡིན་པར་མ་ཟད། ཚད་མེད་ཀྱི་བློ་གྲོས་དང་སེམས་ཤུགས་
ལྡན་པས། མིའི་རིགས་ཀྱི་ལོ་རྒྱུས་སྟེང་ཐོག་དང་པོར་རང་གི་དགའ་རོགས་དང་མཉམ་
པོར། ཙི་ལུའོ་ལན་མེ་ཏོག་གིས་ཁྱབ་སའི་རང་བྱུང་མ་མའི་པང་དུ་རྩེ་འདོད་ལ་རོལ་བའི་
ཆེད་དུ་གནམ་གྲུ་མྱུར་བར་འབབ་ཏུ་འཇུག་ཅིང་། ཅུང་མིན་ན་སོ་སོ་ལྔ་ལམ་དུ་ཕྱིན་
པའི་མི་ཡིན་ནོ། །
ཁོ་ཚོ་ནི་གཉེན་སྒྲིག་མ་བྱས་པའི་ལོ་གསུམ་གྱི་སྔོན་དུ་ཕན་ཚུན་ངོ་ཤེས་པ་ཡིན།
དེའི་དུས་ཁོས་གཤོག་ཟུང་ཅན་གྱི་ལུས་རྩལ་འཕྲུལ་ཆས་བསྐོར་ནས་ཨ་མཱ་ལན་ཏ“ཝུའུ་
ཨེར་སུའོ་ལ་ཡིས་སློབ་སྦྱོང་བྱེད་བཞིན་པའི་སློབ་གྲྭའི་མཁའ་དབྱིངས་སུ་མགོ་རྟིང་སློག་
ཞོར་འཕུར་བཞིན་ཡོད། དེར་སྤོབས་པ་ཆེན་པོས་དར་ཤིང་ལས་གཡོལ་སྐབས་སུ། རས་
མཐུག་པོ་དང་ཧ་ཡང་སྲབ་མོས་གྲུབ་པའི་ལུས་རྩལ་འཕྲུལ་ཆས་ཀྱི་རྔ་མ་གློག་སྐུད་ལ་
བཀལ་ནས་ཐུར་དུ་དཔྱངས། དུས་དེ་ནས་བཟུང་ཁོས་རང་གི་རྐང་བ་རྨས་ཡོད་པ་ལའང་
ཁ་ཡ་མ་བྱས་པར། གཟའ་མཇུག་ཏུ་སླེབས་ཚེ་རྒྱུན་དུ་ཨ་མཱ་ལན་ཏ་ཝུའུ་ཨེར་སུའོ་ལ་སྡོད་
སའི་དགེ་སྒྲུབ་མའི་སྡོད་ཤག་ཏུ་མོ་བསུ་རུ་ཕྱིན། དེ་གའི་སྒྲིག་སྲོལ་ནི་ཧྥེ་ཨར་ནན་ཏས་རེ་
བ་བྱས་འདྲའི་དེ་ལྟའི་ནན་མོ་ཞིག་མིན་པ་མངོན་གསལ་ཡིན་ལ། དེའི་རྗེས་སུ་མོ་ཁྲིད་དེ་
རང་ཉིད་ཀྱི་འགྲན་སྡུར་རོལ་རྩེད་ཁང་དུ་ཕྱིན། གཟའ་ཉི་མའི་ཉིན་ཁོ་གཉིས་ནི་ས་ངོས་
ལས་མཐོ་ཚད་ལ་སྨི་ལྔ་བརྒྱ་ཡོད་པའི་བར་སྣང་དུ་ཕན་ཚུན་དགའ་བའི་ཀློང་ནང་ཞུགས།
མར་བལྟས་པར་ས་ཐོག་གི་མིའི་གཟུགས་བརྙན་ཇི་ལྟར་ཇེ་ཆུང་དུ་གྱུར་ན། ཕན་ཚུན་གྱི་
སེམས་དེ་བཞིན་ཆུ་ལ་ཆུ་བཞག་ཏུ་འགྱུར་བཞིན་པར་སེམས། མོས་རྒྱུན་པར་ཁོ་ལ་མ་ཁུང་
ཏོ་གླེང་ཞིང་། དེ་ནི་འཛམ་གླིང་སྟེང་ཆེས་བདེ་སྐྱིད་དང་ལྷིང་འཇགས་ལྡན་པའི་གྲོང་རྡལ་
ཞིག་ཡིན་ཟེར། མེ་ཏོག་ཉིའུ་ཀྲི་ཡི་དྲི་ཞིམ་གྱིས་ཁྱབ་པའི་གཞིས་ཁྱིམ་ཆེན་པོ་ཞིག་གི་སྐོར་
གླེང་ཚེ། མོས་ནི་རང་གི་བཟའ་ཟླ་དང་མཉམ་པོར་ཚེ་མཇུག་གནས་དེར་རོལ་འདོད་ཅིང་།
ཕྲུ་གུ་པྲ་ཆལ་གཉིས་སྐྱེས་པར་སོ་སོར་ལུའོ་ཏེ་ལི་ཀ་དང་ཀུང་ས་ལུའོ་ཞེས་འབོད་པ་ལས།
ཨའོ་ལེ་ལི་ཡ་ནུའོ་དང་ཧོ་སའེཨེར་ཁ་ཏིའེ་ཨའོ་ཞེས་གཏན་ནས་མི་འབོད་པ་དང་། ཡང་
བུ་མོ་ཞིག་སྐྱེས་ཚེ་ཝེ་ཅི་ཉི་ཡ་ཞེས་འབོད་པ་ལས། ལེ་མེ་ཏའེ་སི་ཞེས་གཏན་ནས་འབོད་
མི་སྲིད། མོ་ཕ་ཡུལ་ལ་དྲན་གདུང་ཆེས་ཆེ་བས། གྲོང་རྡལ་མཛེས་པོ་དེ་ནམ་ཡང་བརྗེད་
དུ་མེད་པར་ཡིད་ལ་འཁོར། དེར་བརྟེན་ཅ་སི་ཐུང་གི་སེམས་སུའང་རང་ཉིད་ཀྱིས་མོ་ཆུང་
མར་ལེན་བསམ་ན། ངེས་པར་མོ་ཁྲིད་དེ་མ་ཁུང་ཏོ་རུ་སོང་ནས་འཚོ་བ་རོལ་དགོས་པ་
གསལ་བོར་རྟོགས། ཁོ་ཚུལ་དེར་མོས་མཐུན་བྱུང་ཞིང་། ཕྱིས་སུ་ཡང་སྐེ་ཡི་དར་སྐུད་དང་
ལེན་བྱས་པར་མངོན། རྒྱུ་མཚན་དྲངས་ན་ཁོས་དོན་དེ་ནི་གནས་སྐབས་ཙམ་སྟེ། མཐར་
དུས་ཚོད་ཀྱི་འགྲོས་དང་བསྟུན་ནས་ཡུན་གྱིས་བརྗེད་སྲིད་སྙམ་པས་སོ། །ཡིན་ནའང་མ་
ཁུང་ཏོ་རུ་ལོ་གཉིས་ལྷག་ལ་འཚོ་བ་རོལ་བར། ཨ་མཱ་ལན་ཏ“ཝུའུ་ཨེར་སུའོ་ལ་ནི་སྔར་
བཞིན་ཉིན་དང་པོ་ལྟར་སྤྲོ་སྣང་ལྡན་པས་ཁོ་གཞི་ནས་དོགས་སྣང་སྐྱེས། སྐབས་དེར་ཁོས་
ཡུལ་དེའི་དམར་དཔེ་བཟོ་ཐུབ་པའི་འབུ་སྲིན་ཡོད་ཚད་དམར་དཔེ་རུ་བཟོས་ཟིན་པ་དང་།
ཁ་སི་ཏིའེ་ལི་ཡ་ཡི་སྐད་ཀྱང་ས་གནས་དེའི་མི་དང་འདྲ་བར་ཐོགས་པ་མེད་པར་བརྗོད་
ཐུབ་པར་མ་ཟད། དུས་དེབ་ནང་དུ་ཡི་གེ་སྐོང་བའི་རོལ་རྩེད་ཀྱང་བསྐངས་ནས་ཚར་སོང་།
ཁོ་ཕྱིར་ལྡོག་པར་གནམ་གཤིས་ལ་ཁ་གཡར་ས་མི་འགྲོ་སྟེ། ཁོའི་ལུས་པོ་སྟོབས་དང་ལྡན་
པའི་ཁར། ཚ་བ་ཆེ་བའི་ཉིན་གུང་གཉིད་པ་དང་འབུ་ཕྲ་ཅན་མང་བའི་འཐུང་ཆུ་སོགས་
ལ་དཀའ་ངལ་ཅི་ཡང་མེད་པར་བཟོད་བསྲན་བྱེད་ཐུབ་པ་ཡིན། ཁོ་ནི་མེ་གླིང་གི་ཟས་
རིགས་ལ་ཧ་ཅང་དགའ། ཐེངས་ཤིག་རྩངས་པ་ཁ་རལ་གྱི་སྒོ་ང་གྱ་གཉིས་རྒྱུན་མཐུད་ནས་
ཟོས་སོང་། ཨ་མཱ་ལན་ཏ་ཝུའུ་ཨེར་སུའོ་ལ་ནི་དེ་ལས་ལྡོག་པར་མེ་འཁོར་གྱིས་དབོར་ཡོང་
བའི་འཁྱག་སྒམ་ནང་གི་ཉ་དང་ཤ་སྨི་སོགས་མཚོ་ཟས་ལས་གཞན། ལྕགས་ཀྲིན་ནང་གི་ཤ་
དང་། སྦྲང་རྩི་བཅས་ཁོ་ན་ཟ་བར་བྱེད། གྱོན་ཆས་གོན་སྟངས་ཀྱང་སྔར་བཞིན་ཡོ་རོབ་ཀྱི་
དར་སྲོལ་ལ་གཞིགས་ནས་གྱོན་ཆས་ཀྱི་དཔེ་རིས་དག་མུ་མཐུད་དེ་མངགས་ཉོ་བྱས་འགྲོ།
མོ་ཡུལ་དེར་འགྲོ་སའི་གནས་གཞན་མེད་ལ་མགྲོན་པོ་ཡང་ཡོང་མཁན་མི་འདུག དེར་མ་
ཟད་མོའི་ཁྱོ་གར་ཡང་མོའི་གཙང་བསིལ་གྱི་གྱོན་ཆས་གོན་སྟངས་དང་། གསེག་གོན་བྱས་
གནང་བའི་ཞྭ་མོ། བདུན་སྐོར་དཀྲིས་པའི་མགུལ་རྒྱན་བཅས་ལ་བལྟ་བའི་བསམ་བློ་མེད་
པ་རེད། མོའི་གསང་བ་ནི་ནམ་ཡང་བྲེལ་ཟིང་ཆེ་ཞིང་། རང་ཉིད་ཀྱིས་བཟོས་པའི་ཁྱིམ་
ཀྱི་གནད་དོན་ཐག་གཅོད་བྱེད་རྒྱུ་དེ་ཡིན་པ་འདྲ། རྒྱུན་དུ་ནོར་འཁྲུལ་བྱུང་ཚེ་ཕྱི་ཉིན་
ཡོ་བསྲང་བྱེད་པར་གྲ་སྒྲིག་བྱས་འདུག་སྟེ། གལ་སྲིད་ཧྥེ་ཨེར་ནན་ཏ་ཡིན་ཡང་ཤེས་པའི་
དབང་དུ་བཏང་ན། ཕན་མེད་ཀྱི་བརྩོན་འགྲུས་དེ་ལས་ཞོར་གྱི་མེས་པོའི་སྲོལ་ངན་རིགས་
ལས་བྱུང་ཞེས་ཁག་དཀྲི་ངེས་ཡིན། མོའི་རང་གཤིས་ལ་འགྱུར་བ་མེད་པར་སྔར་བཞིན་
རྩེད་མོ་རྩེ་བར་དགའ། གསར་དུ་བསྐུར་ཡོང་བའི་སྒྲ་འཁོར་འབྱོར་ཐེངས་རེར། ངེས་པར་
ཅ་སི་ཐུང་བོས་ནས་མགྲོན་ཁང་ནང་དུ་སློབ་གྲོགས་ཀྱིས་ཤོག་བུའི་ངོར་བྲིས་པའི་ཞབས་
བྲོའི་སྟངས་སྟབས་ནང་བཞིན་སྦྱོང་བ་བྱེད། སྦྱོང་བརྡར་བྱས་པ་ཧ་ཅང་འཕྱི་དུས་སུ། རྒྱུན་
དུ་ཝེ་ཡེ་ནའི་རྐུབ་སྟེགས་སམ་ཡང་ན་པང་གཅལ་སྟེང་དུ་འཁྲིག་སྦྱོར་བྱས་ནས་མཇུག་
སྒྲིལ་ངེས་ཡིན། མོར་མཚོན་ན་མཛེས་ཀྱང་མི་འདང་བའི་ཆ་ཞིག་ནི་ད་དུང་བུ་ཕྲུག་སྐྱེས་
མེད་པ་དེ་རེད། འོན་ཀྱང་མོས་སྔར་བཞིན་དང་ཐོག་ཁྱོ་ག་དང་གཉེན་བསྒྲིགས་རྗེས་ཀྱི་ལོ་
ལྔའི་ནང་ཕྲུ་གུ་མི་སྐྱེས་པའི་ཁ་ཆད་ལ་བརྩི་འཇོག་བྱེད་བཞིན་ནོ། །
སོས་དལ་བའི་ཉི་མ་གཏོང་ཆེད། ཅ་སི་ཐུང་ནི་རྒྱུན་དུ་མེར་ཅི་ཡ་ཏེ་སིའི་ཁང་བའི་
ནང་སོང་སྟེ། སྔ་དྲོ་ཞིག་གི་རིང་དཔོག་པར་དཀའ་བའི་ཨའོ་ལེ་ལི་ཡ་ནུའོ་དང་མཉམ་དུ་
བསྡད་འགྲོ། ཁོས་ནི་ཁོ་དང་མཉམ་པོར་རང་གི་ཕ་ཡུལ་གྱི་མི་རྣམས་ཀྱིས་མི་ཤེས་པའི་
ཆ་ལ་རྗེས་དྲན་བྱེད་པར་དགའ། དེ་དག་ནི་ཨའོ་ལེ་ལི་ཡ་ནུའོ་ཡིས་ལག་མཐིལ་གྱི་རྫས་
བཞིན་རྟོགས་པས། ཡར་སྔོན་ཁོ་དེ་གར་ལོ་མང་པོར་སྡོད་མྱོང་བ་དང་འདྲ། ཅ་སི་ཐུང་གིས་
ཁོ་ལ་ཤེས་བྱ་ཀུན་བཏུས་ནང་མེད་པའི་ཆ་འཕྲིན་དེ་དག་ཁྱོད་ཀྱིས་ཇི་ལྟར་བྱས་ནས་ཤེས་
པ་ཡིན་ཞེས་དྲིས་ཚེ། ཁོས་ལན་བཏབ་པ་ནི་དང་ཐོག་ཧོ་སའེ་ཨེར་ཁ་ཏིའེ་ཨའོ་ཡིས་ཐོས་
པ་དང་གཅིག་པ་གཅིག་རྐྱང་སྟེ། དེ་ནི “བྱ་བ་གང་ཞིག་ཡིན་རུང་ཤེས་ཐུབ” ཟེར་བ་རང་
རེད། ལེགས་སྦྱར་གྱི་ཡི་གེ་ལས་གཞན། ཨའོ་ལེ་ལི་ཡ་ནུའོ་ཡིས་དབྱིན་ཡིག་དང་ཧྥ་རན་
སེའི་ཡི་གེ ད་དུང་ལ་ཏིན་དང་ཞི་ལའི་ཡི་གེ་ཉུང་ཙམ་ཡང་ཤེས། དེའི་དུས་ཁོ་ནི་ཉིན
རྒྱུན་ཕྱི་དྲོར་སྒོར་འགྲོ་བཞིན་ཡོད། ཨ་མཱ་ལན་ཏ“ཝུའུ་ཨེར་སུའོ་ལ་ཡིས་གཟའ་འཁོར་
རེར་ཁོ་ལ་ལག་དངུལ་ཉུང་ཙམ་སྤྱོད་པས་ན། ཅང་མ་འགོར་བར་ཁོའི་ཁང་བ་ནི་མཁས་པ་
ཅ་ཐའེ་ལུའོ་ནེ་ཡའི་དཔེ་ཁང་གི་ཡན་ལག་ཅིག་ཏུ་གྱུར། ཁོས་རྒྱུན་དུ་ནམ་ཕྱེད་བར་དཔེ
ཀློག་བགྱིད་པ་ཡིན། ཡིན་ནའང་ཁོས་གླེང་བའི་དཔེ་ཀློག་བྱེད་སྟངས་ལ་བལྟས་ན། ཅ་སི་
ཐུང་གིས་ཕ་རོལ་པོས་དཔེ་ཆ་ཉོ་བ་ནི་ཤེས་བྱ་ལེན་པའི་ཆེད་དུ་མ་ཡིན་པར། རང་ཉིད་ལ་
ཤེས་བྱ་ཅི་འདྲ་ལྡན་པ་ར་སྤྲོད་བྱེད་པའི་ཆེད་དུ་ཡིན་པར་འདོད། དཔེ་ཆ་གང་ཞིག་ཡིན་
རུང་ལུག་ལྤགས་ཤོག་བུའི་དེབ་འདྲའི་འགུགས་ཤུགས་ཁྱོན་ནས་མེད། ཁོས་ནི་སྔ་དྲོའི་
རིན་ཐང་ཆེ་བའི་དུས་ཚོད་མཐའ་དག་བུ་ཡིག་ཏུ་བཅད་མ་དེ་དག་ལ་ཞིབ་འཇུག་བྱ་བའི་
ཐད་སྤྱད་འགྲོ། ཅ་སི་ཐུང་བཟའ་ཟླ་གཉིས་ཀྱིས་ཨའོ་ལེ་ལི་ཡ་ནུའོ་ཁྱིམ་ཚང་འདིའི་འཚོ་
བའི་ནང་འདྲེས་ཐུབ་པའི་ཆར་རེ་བ་བཅངས་མོད། འོན་ཀྱང་ཁོས་གོ་དཀའ་བའི་དོན་དེར་
ཞིབ་འཇུག་བྱེད་པའི་ལས་ལ་རང་ལུས་བློས་བཏང་ཟིན་པས། དུས་ཚོད་ཀྱི་འགྲོས་དང་
བསྟུན་ནས་ཁོའི་མཐའ་སྐོར་གྱི་ངོ་མཚར་ཆེ་བའི་སྨུག་ལོང་ཡང་སྔར་བས་ཇེ་སྟུག་ཏུ་ཕྱིན།
འགལ་རྐྱེན་དེའི་རིགས་སེལ་ཐབས་མ་བྱུང་བ་ལ། ཅ་སི་ཐུང་གིས་ཁོ་དང་འབྲེལ་འདྲིས་
བྱེད་པར་འབད་བརྩོན་བྱས་ཚུལ་དེར་ཕམ་ཉེས་བྱུང་བས། ཁོས་ཉི་མ་སྐྱེལ་ཐབས་གཞན་
ཞིག་མི་འཚོལ་ཀ་མེད་བྱུང་། དེའི་དུས་ཁོ་ལ་མཁའ་སྐྱོད་སྦྲག་སྲིད་ཞབས་ཞུ་བསྒྲུབ་རྒྱུའི
འཆར་འགོད་བྱུང་།
དེ་ནི་འཆར་གཞི་གསར་བ་ཞིག་ལ་བརྩི་མི་ཐུབ། དོན་དངོས་ཐོག་ཁོས་ཨ་མཱ་ལན་
ཏ“ཝུའུ་ཨེར་སུའོ་ལ་ངོ་ཤེས་སྐབས་ནས་བསམ་བློ་ཞིབ་མོ་བཏང་ཡོད། དེའི་དུས་ཀྱི་འཆར་
གཞི་ནི་མ་ཁུང་ཏོ་མིན་པར་པི་གཏོགས་ཀང་ཀུའོ་ཟེར་བ་དེ་ཡིན། ཁོའི་ཁྱིམ་རྒྱུད་ཀྱིས་
ཡུལ་དེར་སྣུམ་གྱི་ཐོན་ལས་ཤིག་ལ་མ་དངུལ་བཏང་འདུག གཉེན་སྒྲིག་བྱས་རྗེས་སུ་
ཆུང་མར་ངོ་དགའ་བྱ་སླད། ཁོས་མ་ཁུང་ཏོ་རུ་ཟླ་འགར་འཚོ་བ་རོལ་རྒྱུ་ཐག་བཅད་པས།
འཆར་གཞི་དེ་ལག་བསྟར་བྱ་རྒྱུ་ཕྱིར་འགྱང་བྱས། ཡིན་ནའང་ཁོས་ཨ་མཱ་ལན་ཏ་ཝུའུ་
ཨེར་སུའོ་ལ་ཡིས་སྤྱི་པའི་བྱ་གཞག་གི་ཨུ་ཡོན་ལྷན་ཁང་སྒྲིག་འཛུགས་བྱེད་པར་ཧུར་
ཐག་བྱེད་བཞིན་པར་མ་ཟད། ཁོ་རྒྱལ་ནང་དུ་ཕྱིར་ལྡོག་རྒྱུའི་གསང་སྟོན་ཐད་ཁྲེལ་དགོད་
བགྱིས་བྱུང་བས། བྱ་བ་དེ་ཡུན་ཇེ་རིང་ལ་བཏང་ནས་སྒྲུབ་དགོས་ཚུལ་ཤེས། སྔོན་སྐྱོད་པ་
རུ་འགྱུར་བར་བསམ་བློ་བསྐོར་ཙ་ན། གནས་ས་ནི་ཅ་ལི་པི་མཚོ་དང་ཡང་ན་ཧྥེ་གླིང་གང་
རུང་དུ་འདེམས་རྒྱུ་མི་གཙོ་བར་བརྟེན། ཁོས་རང་ཉིད་ཀྱིས་བརྗེད་ཟིན་པའི་པུའུ་ལུའུ་
སུའེ་ཨེར་གྱི་མཉམ་གཉེར་པ་དག་དང་འབྲེལ་བ་བྱེད་མགོ་བརྩམས། དེ་ལྟར་འཆར་གཞི་
སྒྲུབ་པའི་དུས་མཚུངས་སུ། ཁོས་སྔོན་ཆད་ཀྱི་ས་ཆ་ལེགས་ཤོས་ཏེ། ད་ལྟ་མེ་རྡོས་གང་བའི་
བདེ་ཐང་རང་གཙང་སེལ་བྱས་ནས་གནམ་གྲུ་འབབ་ས་ཞིག་ལས་པར་མ་ཟད། རླུང་ཕྱོགས་
དང་མཚོ་རྒྱུད་ཀྱི་ས་ཁམས་གནས་ཚུལ་ལ་ཞིབ་འཇུག་བགྱིས་ནས་འོས་འཚམ་གྱི་མཁའ་
སྐྱོད་ལམ་ཐིག་ཇུས་འགོད་བྱས། རང་ཉིད་ཀྱི་བྲེལ་ཚུབ་དེ་ནི་ལོ་འགའི་སྔོན་གྱི་སྐུ་ཞབས་
ཧོ་པོ་ཐེ་དང་ཧ་ཅང་འདྲ་འགྲོ་བ་སེམས་ཀྱི་དགུ་ལའང་མ་ཤར། ཚུལ་དེར་གྲོང་རྡལ་གྱི་མི་
ཚོས་དོགས་པ་ཟ་མགོ་བརྩམས་ཏེ། དེ་ནི་ཁོས་མཁའ་སྐྱོད་ལམ་ཐིག་ཕྱེ་བ་གཏོད་པ་མིན་
པར། ངང་ལག་འདེབས་རྒྱུ་རེད་སྙམ་པ་དེའོ། །ཆེས་མཐའ་མར་ཁོས་རང་ཉིད་མ་ཁུང་ཏོ་
རུ་གཞིས་ཆགས་པར་གནས་ལུགས་རྙེད་པའི་ཆར་རབ་ཏུ་མྱོས། དེ་བས་རེབ་ཐེངས་མང་
པོར་ཞིང་ཆེན་རིམ་པའི་གྲོང་ཁྱེར་དུ་སོང་ནས་དབང་འཛིན་ལས་ཁུངས་དང་ངོ་ཐུག་ནས་
གྲོས་མོལ་བྱས་པ་བརྒྱུད། ཁོར་ཆོག་མཆན་ཐོབ་པའི་མཚུངས་སུ། སྒེར་དབང་སྐྱེལ་འདྲེན་
ཐད་དུ་ཡང་མིང་རྟགས་བཀོད། དེ་དང་ཆབས་ཅིག་ཁོ་དང་པུའུ་ལུའུ་སའེ་ཨེར་གྱི་མཉམ་
གཉེར་པ་ཚོས་དང་ཐོག་ཧྥེ་ཨེར་ནན་ཏ་དང་གཟུགས་མི་མངོན་པའི་སྨན་པ་ཡི་བར་གྱི་
འཕྲིན་གཏོང་རེས་དང་མཚུངས་པར་འབྲེལ་བ་བྱས། ཆེས་མཐའ་མར་ཁོ་ཚོར་སྐུལ་མ་
བཏང་ནས་བྱང་ཆ་ལྡན་པའི་ལག་རྩལ་མཁས་ཅན་ཞིག་གྲུར་བསྡད་དེ་གནམ་གྲུ་ཐོག་མ་
རང་འཁྱེར་འོང་རྒྱུའི་གྲོས་ཐག་བཅད། ལག་རྩལ་པ་དེ་ཐག་ཉེ་སའི་གྲུ་ཁར་སླེབས་མ་ཐག
གནམ་གྲུ་སྒྲིག་སྦྱོར་བྱས་རྗེས་མ་ཁུང་ཏོ་རུ་འཕུར་ཡོང་ངེས་ཟེར། ཐོག་མའི་གནམ་གཤིས་
སྔོན་དཔག་གི་བྱ་བ་བསྒྲུབས་ནས་ལོ་གཅིག་འགོར་རྗེས་སུ། ཁོས་ནི་མཉམ་གཉེར་པས་
འཕྲིན་ཡིག་ནང་ཐེངས་མང་པོར་ཁས་བླངས་པར་ཡིད་ཆེས་ཀྱིས་ཁེངས་ཤིང་། ཁྲོམ་སྲང་
དུ་འཆམ་འཆམ་ལ་འགྲོ་དུས་གཞི་ནས་གནམ་ལ་ལྟ་བའི་གོམས་གཤིས་ཤིག་ཆགས་པ་
དང་། དུས་དང་རྣམ་པ་ཀུན་ཏུ་རླུང་གི་རྒྱུ་ཕྱོགས་ཐད་དོ་སྣང་བྱས་ནས་གནམ་གྲུ་ཨེ་སླེབས་
ལ་རེ་སྒུག་བྱེད།
ཨ་མཱ་ལན་ཏ་ཝུའུ་ཨེར་སུའོ་ལ་རང་ཉིད་ལ་ཚོར་སྣང་སྤུ་ཙམ་ཡང་མེད་ཀྱང་། མོ་
ཕྱིར་ལོག་པ་དེས་ཨའོ་ལེ་ལི་ཡ་ནུའོ་ཡི་འཚོ་བར་འགྱུར་ལྡོག་ཆེན་པོ་བཟོས། དེ་ཡང་ཧོ་
སའེ་ཨེར་ཁ་ཏིའེ་ཨའོ་འདས་རྗེས། ཁོ་ནི་མཁས་པ་ཅ་ཐའེ་ལུའོ་ནེ་ཡའི་དཔེ་ཁང་གི་སྐུ་
མགྲོན་གཙོ་བོར་གྱུར། སྐབས་དེར་ཁོ་ལ་རང་དབང་ཆེ་ཞིང་དུས་ཚོད་མང་པོ་ཡོད་པས།
གྲོང་རྡལ་དེར་མཚར་སྣང་ཅུང་ཟད་རེ་སྐྱེས་ཀྱང་ཡ་མཚན་པ་ཞིག་ཅི་ཡང་རྙེད་མ་བྱུང་།
ཁོ་ནི་ཐལ་རྡུལ་གྱིས་ཁེངས་པའི་ཁེར་རྐྱང་གི་སྲང་ལམ་དུ་འགྲོ་སྐབས། ཚན་རིག་གིས་
རྟོག་ཞིབ་བྱེད་འདྲའི་སྤྲོ་བ་དང་བརྩེ་དུངས་མ་འདྲེས་པའི་སྒོ་ནས་ཞིག་རལ་དུ་གྱུར་པའི་
ཁང་རྙིང་དག་ལ་ཞིབ་ལྟ་བགྱིས་པར་མ་ཟད། བཙའ་ཡིས་ཟོས་ཤིང་བྱ་རིགས་ཀྱིས་ཕོག་
རྡེག་བཏང་བའི་ལྕགས་དྲ་ཅན་གྱི་སྒེའུ་ཁུང་ལས་གཞན། འདས་དོན་ཁྲོད་དུ་ཞུམ་པར་
གྱུར་པའི་སྡོད་དམངས་ཚོར་ཡང་ལྟ་ཞིབ་བྱས། ཁོས་རྟོག་པ་འཕྲོ་རུ་བཅུག་སྟེ་དེ་སྔའི་ངང་
ལག་ཀུང་སི་ཡི་སྐབས་ཀྱི་སྟོབས་འབྱོར་མངའ་ཐང་བསྐྱར་སྐྲུན་བྱས་ཀྱང་། མིག་ལམ་དུ་
མངོན་པ་ནི་དེའི་དུས་ཀྱི་ཆུ་རྐྱལ་རྫིང་བུའི་ནང་དུ་སྐྱེས་པའི་ལྷམ་དང་བུད་མེད་ཀྱི་འདྲུད་
ལམ་སོགས་རྫིང་བུའི་འགྲམ་ལ་ཐོན་རག་བར་དུ་ཁེངས་འདུག་པ་དེ་དང་། ཞིག་རལ་དུ་
གྱུར་པའི་ཁང་རྙིང་དེའི་ནང་འཇར་མན་གྱི་ཁྱི་ཡི་ཀེང་རུས་ལུས་ཡོད་པ་དེ་སྔར་བཞིན་
ལྕགས་ཐག་གིས་ལྕགས་ཀྱི་ཨ་ལོང་ལ་བཏགས་འདུག་པ་བཅས་སོ། །སྐབས་དེར་ཁ་པར་
གྱི་སྒྲ་ཞིག་ཡང་དང་ཡང་དུ་གྲག་བྱུང་། ཨའོ་ལེ་ལི་ཡ་ནུའོ་ཡིས་སྐད་སྦུག་བཟུང་ནས་ཉན་
ཚེ། སེམས་ཁྲལ་ཆེ་བའི་བུད་མེད་ཅིག་གིས་དབྱིན་སྐད་བཤད་པ་རྒྱང་ནས་གོ་ཐུབ། ཁོས་
མོར་ལས་མཚམས་འཇོག་པའི་ལས་འགུལ་དེ་མཇུག་རྫོགས་སོང་བ་དང་། ཤི་ཟིན་པའི་མི་
སྟོང་གསུམ་པོ་རྒྱ་མཚོའི་ནང་དུ་འཕངས་ཚར་ལ། ངང་ལག་ཀུང་སི་ཕྱིར་འཐེན་བྱས་ཟིན་
པར་མ་ཟད། མ་ཁུང་ཏོ་ཡང་ཆེས་མཐའ་མར་སྔར་བཞིན་ལྷིང་འཇགས་སུ་གྱུར་སོང་ཞེས་
ལན་ལྡོན། ཁོ་མུ་མཐུད་དུ་རྒུད་མཐར་ཕྱིན་པའི་སྨད་འཚོང་ཁང་ཡོད་སའི་སྲང་ལམ་ཉུག་
པ་ན། སྔོན་ཆད་གནས་འདི་རུ་དངུལ་ལོར་བསྡམས་མ་མང་པོ་མེར་བསྲེགས་ནས་ཁུན་
པི་ཨན་པ་བྲོ་འཁྲབ་པར་རམ་བུ་བཏེགས། འོན་ཀྱང་ད་ལྟ་ཧ་ཅང་སྐྱོ་སྣང་གིས་ཁེངས་ཤིང་
འབར་འབུར་མི་སྙོམས་པའི་སྲང་ལམ་ཆུང་ཆུང་ཞིག་ཏུ་གྱུར་འདུག གློག་སྒྲོན་དམར་པོ་
ཁ་ཤས་ད་རུང་གཟིམས་མེད་ཅིང་། མགྲོན་པོ་ཉུང་བའི་བྲོ་ཁང་དུ་མེ་ཏོག་གི་ཕྲེང་བ་འགའ་
ཡིས་བརྒྱན་ལ། ངོ་གདོང་སྐྱ་བོར་གྱུར་པའི་བདག་མེད་ཀྱི་མོ་རྐྱང་རྒན་པ་འགའ་དང་ལོ་
ན་བགྲེས་པའི་ཧྥ་རན་སེའི་བུད་མེད། པ་པི་ལུན་ཚོ་དཔོན་གྱི་བུད་མེད་བཅས་ཀྱིས་གཞས་
གཏོང་འཕྲུལ་ཆས་འགྲམ་དུ་མགྲོན་པོ་ཕེབས་པར་བསྒུགས་ནས་བསྡད་ཡོད། ཨན་ཏེ་ལིའེ་
སི་གླིང་ཚོམ་གྱི་མི་ནག་ཁྲོད་ལོ་ན་བགྲེས་ཤོས་དེ་མ་གཏོགས། ཨའོ་ལེ་ལི་ཡ་ནུའོ་ཉིད་ཁོའི
ཁྱིམ་རྒྱུད་བརྗེད་མེད་པའི་མི་གཅིག་ལའང་འཕྲད་མ་མྱོང་། ཐ་ན་ཧྲང་ཞའོ་ཨའོ་ལེ་ལི་ཡ་
ནུའོ་པུའུ་ཨེན་ཏིའེ་ཡ་ཤེས་མཁན་ཡང་གཅིག་ཀྱང་མི་འདུག མི་ནག་དེའི་སྲིང་བལ་
ལྟར་དཀར་བའི་སྐྲ་ལོ་ཡིས་མི་ལ་འདྲ་པར་གྱི་སྤྱིན་ཤོག་གི་བག་ཆགས་འཇོག་སྲིད་པ་དང་།
ཁོས་ནི་སྔར་བཞིན་ཁྱིམ་གྱི་སྒོ་འགྲམ་དུ་ས་སྲོས་དུས་ཀྱི་སྐྱོ་སྣང་ཆེ་བའི་སྙན་ངག་དབྱངས་
སུ་གྱེར་བར་བྱེད། ཨའོ་ལེ་ལི་ཡ་ནུའོ་ཡིས་གཟའ་འཁོར་འགའ་སྤྱད་དེ་ཉོག་འཛིང་ཆེ་བའི་
ཕ་ཕི་ཡ་མོན་ཐུའོ་སྐད་ཀྱིས་ཁོ་དང་གླེང་མོལ་བྱེད་ཤེས་པར་གྱུར། སྐབས་ལན་རེར་ད་རུང་
ཁོའི་ཚ་མོས་བཟོས་པའི་བྱ་མགོའི་ཁུ་དྭངས་མཉམ་འཐུང་བྱས། མོ་ནི་རིགས་རྒྱུད་ནག་
པོ་ཅན་གྱི་བུ་མོ་གཟུགས་རིང་ཞིག་ཡིན་ལ། བརྟན་ཞིང་བརླིང་བའི་རུས་སྒྲོས་མངའ་ཐོག
རྒོད་མ་འདྲ་བའི་རྐུབ་དང་མངར་ཀྭ་ལྟ་བུའི་མྱོས་བུམ་བཅས་ཀྱང་ལྡན། མཛེས་ཤིང་ཟླུམ་
པའི་མགོ་རུ་ལྕགས་སྐུད་ཕྲ་མོ་རིམ་པ་ཞིག་བཀབ་ཡོད་འདྲའི་སྐྲ་ལོས་བརྒྱན་པར། དུས་
རབས་བར་མའི་དྲག་རྩལ་པའི་རྨོག་ཅིག་གོན་འདུག་པ་དང་གཉིས་སུ་མེད། མོའི་མིང་ལ་
ཉི་ཀོ་ལུའོ་མན་ཏ་ཟེར། སྐབས་དེར་ཨའོ་ལེ་ལི་ཡ་ནུའོ་ཡིས་ད་རུང་ཁྱིམ་གྱི་ཟས་སྣོད་དང་
སྒྲོན་སྟེགས། དེ་མིན་གྱི་དངོས་པོ་ཆུང་ཆུང་རིགས་བཙོངས་ནས་འཚོ་བ་སྐྱེལ་བཞིན་ཡོད།
ཁོ་རྒྱུན་དུ་ཁུག་མ་སྟོང་བའི་གནས་སུ་ལྷུང་ཐེངས་རེར། ཐད་ཀར་ཚོང་རའི་ཟ་ཁང་ཆུང་
བའི་ནང་སོང་སྟེ་གཞན་གྱིས་གད་སྙིགས་ནང་འཕེན་རྩིས་བྱེད་པའི་བྱ་མགོ་སློང་བར་བྱེད་
ཅིང་། དེ་ནས་ཉི་ཀོ་ལུའོ་མན་ཏ་ལ་བྱ་མགོའི་ནང་རྟ་སོའི་ཚོད་མ་འཕེན་དུ་བཅུག་སྟེ་ཁུ་
དྭངས་བཟོ་རུ་འཇུག་པ་དང་། ད་དུང་པད་རྩྭའི་བྲོ་རྫས་བསྣན་ནས་བྲོ་བ་ཞིམ་པོར་བཟོས།
མོའི་ཨ་ཕའི་སྤོ་བོ་འདས་རྗེས་སུ། ཨའོ་ལེ་ལི་ཡ་ནུའོ་ནི་མོའི་ཁྱིམ་དེར་སོང་མ་མྱོང་། འོན་
ཀྱང་ཐང་ཆེན་འགྲམ་གྱི་མུན་ནག་པའི་པ་དན་ཁམ་སྡོང་གི་བསིལ་གྲིབ་འོག་ཏུ། མོས་
ཤུགས་དྲག་པའི་ཤུ་སྒྲ་བཏོན་ནས་ཧ་ཅང་ཉུང་བའི་མཚན་མོའི་ཡུལ་སྐོར་པ་ཚོ་འགུགས་
བཞིན་པར་རྒྱུན་དུ་འཕྲད་འགྲོ། རེབ་ཐེངས་མང་པོར་ཁོ་སོང་ནས་མོར་འདུག་རོགས་བྱས་
ལ། ད་རུང་ཕ་ཕི་ཡ་མོན་ཐུའོ་སྐད་ཀྱིས་མོ་དང་མཉམ་དུ་བྱ་མགོའི་ཁུ་དྭངས་དང་རང་གི་
དབུལ་པོའི་འཚོ་བའི་སྐོར་གླེང་མོལ་བགྱིས། གལ་སྲིད་མོས་ཁྱོད་འདི་ལྟར་ངའི་འགྲམ་དུ་
བསྡད་ན། མགྲོན་པོ་དག་ཁྱོད་ལ་སྐྲག་ནས་ཡོང་མི་སྲིད་ཅེས་མ་བཤད་པ་ཡིན་ན། ཁོས་ད་
རུང་མོ་དང་འདི་ལྟར་ཁ་བརྡ་གློད་སྲིད། ཁོ་ནི་ཐེངས་ཁ་ཤས་ལ་གཡབ་མོའི་ཚོར་བ་བརྟས་
པ་དང་། ཉི་ཀོ་ལུའོ་མན་ཏ་ཡིས་ཀྱང་དེ་ནི་འདས་ཟིན་པའི་བརྩེ་བ་རྗེས་དྲན་ཞིག་ཏུ་རྩི་
བཞིན་མོད། འོན་ཀྱང་ཁོ་ནི་མོ་དང་མཉམ་དུ་ཉལ་པོ་བརྒྱབ་མ་མྱོང་། དེར་བརྟེན་ཨ་མཱ་
ལན་ཏ་ཝུའུ་ཨེར་སུའོ་ལ་མ་ཁུང་ཏོ་རུ་ཕྱིར་ལོག་པའི་ཉིན་དེར་ཁོ་ལ་འཐམ་འཁྱུད་གནང་
སྐབས་སུ། ཨའོ་ལེ་ལི་ཡ་ནུའོ་ནི་སྔར་བཞིན་བུད་མེད་གཞན་དང་ལུས་འབྲེལ་བྱུང་མ་མྱོང་
བའི་སྐྱེས་པ་ཞིག་ཡིན། མོ་མཐོང་ཐེངས་རེ་རེ་དང་། ལྷག་པར་མོས་ཞབས་བྲོའི་སྟངས་
སྟབས་གསར་ཤོས་བརྒྱུད་སྤྲོད་བྱེད་སྐབས་སུ། ཁོའི་རུས་པའི་ནང་རོལ་དེར་ཕན་མེད་ཀྱི་ལྦུ
བས་ཁེངས་པ་ལྟ་བུའི་ཚོར་སྣང་འབྱུང་། དེ་ནི་སྔོན་ཆད་ཡང་མེས་ཀྱི་ཕ་ལགས་དང་མཉམ་
དུ་ཤོན་པད་རྩེ་བར་ཁ་གཡར་ནས། ཁོ་འབྲུ་ཁང་དུ་ཁྲིད་དེ་པི་ལར་ཐེར་ནེ་ལ་དང་ཁེར་
སྡོད་བྱེད་སྐབས་ཀྱི་ཚོར་སྣང་དང་གཉིས་སུ་མ་མཆིས། ཁོས་སྡུག་བསྔལ་དེ་སེལ་ཐབས་སུ་
སྔར་ལས་ལྷག་པའི་སྒོ་ནས་ལུག་ལྤགས་ཤོག་བུའི་དེབ་ལ་ཞིབ་འཇུག་བགྱིས། དེ་ལྟར་ཨ་
ནེ་མོའི་གཞུང་དྲང་ཟོལ་མེད་ཀྱི་འཛུམ་མདངས་གཡོལ་ཅི་ཐུབ་དང་། ཡང་མཚན་མོའི་
དུས་ནང་རང་གི་གཉིད་ཀྱི་བདེ་བ་འཕྲོག་ངེས་ཀྱི་མོའི་ལུས་སྟེང་གི་དྲི་ཞིམ་སོགས་ལ་རྒྱང་
བཀྱེད་ཅི་ཐུབ་བྱས། འོན་ཀྱང་ཁོས་ཇི་ལྟར་གཡོལ་ན་དེ་ལྟར་དུ་མོའི་དགོད་སྒྲ་དང་བྱི་ལའི་
འཛེར་སྐད་ལྟ་བུའི་འཁུན་སྒྲ། ད་རུང་དགའ་སྤྲོའི་གླུ་དབྱངས་ལེན་ཚུལ་བཅས་ལྷག་ཏུ་
ཐོས་ལ་རངས་པར་མ་ཟད། མོས་དུས་རྒྱུན་རང་ཁྱིམ་དུ་བློ་ཡུལ་ལས་འགོངས་པའི་གནས་
སུ་འདོད་པའི་རྩེད་འཇོར་རོལ་བའི་སྒྲ་སོགས་ཀྱང་ཐོས་པར་མོས། ཉིན་ཞིག་གི་དགོང་མོ་
སྟེ། ཁོའི་མལ་ཁྲི་དང་བར་ཐག་སྨི་བཅུའི་མཚམས་སུ་ཡོད་པའི་གསེར་དངུལ་ཆས་བཟོ་
སའི་སྟེགས་བུ་ཡི་སྟེང་དུ། བཟའ་ཟླ་གཉིས་ཀྱིས་རང་སྣང་གང་ཤར་གྱིས་འདོད་པའི་དཔལ་
དེར་རོལ་སྐབས་ཤེལ་དམ་བཅག་སོང་བ་དང་། ཆེས་མཐའ་མར་ཚྭ་སྐྱུར་གང་འདོད་བཞུར་
བའི་ཀློང་དུ་དོན་དེ་ལེགས་པར་གྲུབ། ཨའོ་ལེ་ལི་ཡ་ནུའོ་ཡིས་སྐར་ཆ་གཅིག་ལ་ཡང་མིག་
མ་བཙུམས་པར་མ་ཟད། དེའི་ཕྱི་ཉིན་ཉིན་གང་བོར་ཚ་བ་དྲག་ཏུ་རྒྱས་པས་ཁོང་ཁྲོའི་གཞི་
རུ་ངུ་དགོས་བྱུང་། ཁོས་པ་དན་ཁམ་སྡོང་འོག་ཏུ་ཉི་ཀོ་ལུའོ་མན་ཏར་སྒུག་པའི་ཐོག་དང་
པོའི་མཚན་མོ་དེ་དུས་ཡུན་ཧ་ཅང་རིང་། དངངས་ཤིང་མི་བདེ་བའི་ཚོར་བ་དེ་ནི་ཁབ་
ཀྱིས་སྙིང་ཁར་གཙགས་པ་དང་དབྱེར་མེད་པས། ལག་ཏུ་པི་སོ་གཅིག་དང་ཧྲེན་ཐའེ་ཧྥུ་
སྒོར་ལྔ་བཅུ་དེ་དམ་པོར་བཟུང་ནས་ཡོད། ཁོས་ཨ་མཱ་ལན་ཏ་ཝུའུ་ཨེར་སུའོ་ལར་དངུལ་དེ་
སློང་བའི་རྒྱུ་མཚན་ནི་རང་ལ་དགོས་མཁོ་ཡོད་པ་སྨོས་མ་དགོས་ཀྱང་། དེ་ལས་ལྷག་པའི་
འདོད་ཚུལ་ཞིག་འདུག་པ་ནི་མོ་ཉིན་ཞིག་ལ་ཁོར་དབང་སྟེ། མོར་བརྙས་བཅོས་དང་བདག་
འཛིན་བྱེད་པའི་ཆེད་ཡིན། ཉི་ཀོ་ལུའོ་མན་ཏ་ཡིས་ཁོ་འགུགས་ཤུགས་ངེས་ཅན་ལྡན་པའི་
མེ་འོད་ཀྱིས་ཁེངས་པའི་ཉལ་ཁང་དུ་ཁྲིད་ལ། དེ་ནས་ཡང་དང་བསྐྱར་དུ་མགྲོན་བསུ་བྱས་
ནས་བཙོག་པོར་བཏང་བའི་མལ་ཁྲི་ལྟེབས་མའི་གཞིར་བསུས་ཤིང་། མཐུད་ནས་ཁྱི་མོའི་
གཟུགས་ལྟར་ཆེ་ཞིང་འཇམ་པའི་ལུས་པོར་ཐུག་ཏུ་བཅུག ཐོག་མའི་བསམ་འདུན་ནི་
བྱིས་པ་ཞིག་ལ་སེམས་གསོ་གཏོང་བ་བཞིན་ཁོ་ཕྱིར་ཡུལ་དུ་འགྲོ་རུ་འཇུག་བསམ་པ་དེ་
ཡིན། ཡིན་ནའང་མོ་འཕྲད་པ་ནི་དཔའ་ངར་ཆེ་ལ་རྒྱུན་ལྡན་མིན་པའི་སྐྱེས་པ་ཞིག་སྟེ།
མོའི་དོན་ལྔ་སྣོད་དྲུག་དྲག་ཏུ་དཀྲུགས་ནས་སྔར་མེད་པའི་ཚོར་སྣང་བྱུང་དུ་བཅུག་པ་དེ་
རང་ངོ་། །
ཁོ་གཉིས་དགའ་རོགས་སུ་གྱུར། ཨའོ་ལེ་ལི་ཡ་ནུའོ་ཡིས་སྔ་དྲོར་ལུག་ལྤགས་ཤོག
བུའི་དེབ་ལ་ཞིབ་འཇུག་བྱེད་པ་དང་། ཉིན་གུང་གཉིད་པའི་དུས་སུ་ཉི་ཀོ་ལུའོ་མན་ཏ་ཡི་
ཉལ་ཁང་དུ་བུད་འགྲོ། མོས་སྣེ་ཁྲིད་འོག་འཁྲབ་སྟངས་སྣ་ཚོགས་སྤེལ་སོང་སྟེ། དང་ཐོག་
སྲིན་འབུ་དང་འདྲ་ལ། དེ་ནས་འབུ་སྐྱོགས། རྗེས་སུ་སྡིག་སྲིན། མཐའ་མར་མོ་ཕྱིར་བུད་
དེ་རྗེས་འདེད་དགོས་པའི་ལོག་ལམ་དུ་ཕྱིན་པའི་བརྔོན་བྱ་རི་དྭགས་དང་འདྲའོ། །གཟའ་
འཁོར་འགའི་རྗེས་སུ། ཨའོ་ལེ་ལི་ཡ་ནུའོ་ཡིས་གཞི་ནས་མོའི་རྐེད་པར་རྒྱན་ཆ་ཞིག་ཡོད་
པ་མཐོང་། དེ་ནི་ཨོག་ལེན་ཆེ་བའི་རྣོ་སྦྲེང་གི་རྒྱུད་སྐུད་དང་འདྲ་བར་སྲ་ཞིང་མགོ་མཇུག་
གང་ཡིན་མི་ཤེས་ལ། མོའི་ལང་ཚོ་རྒྱས་པའི་འགྲོས་དང་བསྟུན་ནས་མཉམ་དུ་ཡོང་། ཁོ་
གཉིས་ནམ་རྒྱུན་འཁྲིག་སྦྱོར་གྱི་བར་གསེང་ངམ། ཚ་བ་ཆེ་བའི་ཉིན་གུང་དང་། ཡང་ན་
ཏི་ཚ་ལེབ་མོས་ཁང་ཀླད་བཀབ་པའི་བུ་ག་ལས་འཕྲོས་ཡོང་བའི་ཉི་ཐིག་བཅས་ཀྱི་ངོགས་
སུ། མལ་ཁྲིའི་སྟེང་གཅེར་བུར་བསྡད་དེ་ཟས་ཟ་བ་ཡིན། ཨའོ་ལེ་ལི་ཡ་ནུའོ་ནི་དེ་ལྟར་ཉི་
ཀོ་ལུའོ་མན་ཏ་ཡི་གཏན་འཇགས་ཀྱི་སྐྱེས་པར་གྱུར་ལ། ཡང་དག་པར་བརྗོད་ན་མལ་ཁྲིའི་
སྟེང་གི་རོགས་པ་རེད། མོས་དེ་ལྟར་འབོད་ཐེངས་རེར་གད་མོ་ཤོར་ནས་བརྒྱལ་ལ་ཁད་
བྱས་འགྲོ། མོ་དེ་བཞིན་སྟོང་བསམ་གྱི་མཁའ་རུ་ཉུག་སྐབས་སུ། ཨའོ་ལེ་ལི་ཡ་ནུའོ་ཡིས་
མོར་རང་ཉིད་ཀྱིས་ཨ་མཱ་ལན་ཏ“ཝུའུ་ཨེར་སུའོ་ལ་ཇི་ལྟར་ལྐོག་ཏུ་དྲན་ཚུལ་བརྗོད་པ་
དང་། ཡང་མི་ཞིག་བཙལ་ནས་ཚབ་བྱེད་ཅི་ཐུབ་བྱས་ཀྱང་སྡུག་བསྔལ་དེ་སེལ་མི་ཐུབ་
པར་མ་ཟད། དེ་ལས་ལྡོག་སྟེ་བརྩེ་དུངས་ཀྱི་ཉམས་མྱོང་དང་བསྟུན་ནས་རིམ་གྱིས་ཇེ་སྡུག་
ནས་ཇེ་སྡུག་ཏུ་འགྲོ་བཞིན་ཡོད་ཅེས་བཤད། དུས་དེ་ནས་བཟུང་ཉི་ཀོ་ལུའོ་མན་ཏས་སྔར་
བཞིན་སྤྲོ་སེམས་ཆེན་པོས་ངང་ཁོ་ལ་སྣེ་ལེན་བྱས། ཡིན་ཡང་ཁོར་ཞབས་ཞུའི་རིན་པ་
སྤྲོད་དགོས་ཞེས་ལབ་ཅིང་། སྐབས་ལན་རེར་ཁོ་ལ་དངུལ་མེད་པའི་དུས་དང་འཕྲད་ཚེ་ཐོ་
འགོད་བྱེད་དུ་བཅུག་པ་སྟེ། མོས་གྲངས་ཀ་མི་འབྲི་བར་མཐེ་བོང་གི་སེན་མོས་ཤིང་སྒོའི་
ངོས་སུ་ཤད་ཅིག་འབྲི་བ་ཡིན། ས་སྲོས་ཀྱི་དུས་ལ་སླེབས་ཚེ། ཉི་ཀོ་ལུའོ་མན་ཏ་ནི་ཐང
ཆེན་གྱི་གྲིབ་ནག་ཁྲོད་ཡར་སྐྱོད་མར་སྐྱོད་བྱེད་སྐབས། ཨའོ་ལེ་ལི་ཡ་ནུའོ་ནི་མི་ཆ་མེད་
ཅིག་དང་འདྲ་བར་ཁྱམས་རིང་བརྒྱུད་ཙ་ན། སྐབས་དེར་དགོང་ཟས་ཟ་བའི་ཨ་མཱ་ལན
ཏ“ཝུའུ་ཨེར་སུའོ་ལ་དང་ཅ་སི་ཐུང་གཉིས་ཀར་འཚམས་འདྲི་ཙམ་བྱས་རྗེས་རང་གི་ཁང་
བའི་ནང་ཕྱིན་ནས་སྒོར་ཟྭ་བརྒྱབ་འགྲོ། ཁོར་རྩོམ་འབྲི་ཀློག་བྱེད་འདོད་མེད་ཅིང་བསམ་བློ་
ཡང་གཏོང་ཐབས་བྲལ་བར་སེམས་ཀྱི་རྦ་རླབས་ལང་ལོང་དུ་འཕྱུར་བར་བྱེད། ཁོའི་རྣ་ལམ་
དུ་དགོད་སྒྲ་ལྷང་ལྷང་དང་ཤབ་ཤུབ་སྨྲ་བའི་སྐད་ཆ་བར་མེད་དུ་གྲག་ཡོང་ལ། ཆེས་ཐོག་
མའི་རོལ་རྩེད་དང་མཐའ་མཇུག་གི་འཁུན་སྒྲའོ། །ཁོས་ནི་ཅ་སི་ཐུང་གིས་གནམ་གྲུར་སྒུག་
པའི་ལོ་གཉིས་སྔོན་ནས་དེ་ལྟར་འཚོ་བ་རོལ། ཉིན་དེའི་ཕྱི་དྲོ་ཡང་སྔོན་ཆད་དང་ཀུན་
ནས་མཚུངས། ཁོ་ནི་མཁས་པ་ཅ་ཐའེ་ལུའོ་ནེ་ཡའི་དཔེ་ཁང་ནང་དུ་ཁུངས་མེད་གཏམ་
འཆལ་སྨྲ་བའི་ན་གཞོན་བཞི་དང་འཕྲད། ཁོ་ཚོས་དུས་རབས་བར་མའི་ནང་ཇི་ལྟར་འབུ་
ཀྲང་ལང་བསད་པའི་སྐོར་ལ་རྩོད་པ་དྲག་པོ་རྒྱག་བཞིན་ཡོད། ཚོང་བདག་རྒད་པོས་ཨའོ་
ལེ་ལི་ཡ་ནུའོ་ནི “བཀུར་འོས་པའི་པི་ཏེ” ’བཞིན་གོ་དཀའ་བའི་གནའ་དཔེ་ཀློག་པར་
དགའ་བ་ཤེས་པས། ཨ་ཕས་བུ་ལ་རྩེད་མོ་རྩེ་བའི་བསམ་ཚུལ་དང་བཅས་ཏེ་ཁོ་བཙན་གྱིས་
རྩོད་པའི་ནང་ཞུགས་སུ་བཅུག དེར་བརྟེན་ཁོས་ཐོལ་བྱུང་དུ་འགྲེལ་བཤད་གནང་མགོ་
བརྩམས། འབུ་ཀྲང་ལང་ཞེས་པའི་རིགས་འདི་ནི་འཇིག་རྟེན་སྟེང་ཆེས་གནའ་བོའི་གཤོག་
ལྡན་འབུ་སྲིན་ཞིག་སྟེ། སྔར《ཞལ་ཆད་སྔ་མ》ཡི་དུས་རབས་ནས་བཟུང་མི་རྣམས་ཀྱིས་
འདྲུད་ལྷམ་སྤྱད་ནས་གསོད་པར་གོམས་ཡོད། འོན་ཀྱང་འབུ་སྲིན་རིགས་འདིས་སྲ་བརྟན་
ཀྱི་ཚེ་སྲོག་ལ་བརྟེན་ནས་ཚ་སྦྱོར་ལྡུམ་སྒོང་ལེབ་མོ་དང་ཀ་ར་བསྲེས་པའི་ཕྱེ་སོགས་གསོད་
ཐབས་ཡོད་ཚད་ལས་རྣམ་པར་རྒྱལ་འདུག དེར་མ་ཟད་རྒྱུད་འགྱུཪ་ཆིག་སྟོང་དྲུག་བརྒྱ་
བཅུ་མེད་གསུམ་གྱིས་མིའི་རིགས་ཀྱི་ཆེས་གནའ་རབས་དང་ཆེས་མཁྲེགས་ཤིང་གདུག་
རྩུབ་ཆེ་བའི་གནོད་འཚེ་ལ་འགོག་རྒོལ་བགྱིས། མིའི་རིགས་བྱུང་བ་ནས་བཟུང་། སྐྱེ་
དངོས་རིགས་གཞན་དང་རང་ཉིད་ཚུད་པའི་ཡོངས་རྫོགས་ལ་བྱེད་ཐབས་དེ་འདྲ་སྤྱད་མྱོང་
མེད། དེའི་ཕྱིར་འབུ་ཀྲང་ལང་གསོད་རྒྱུ་ནི་མིའི་རིགས་ཀྱི་རྒྱུད་སྤེལ་བ་ལས་གཞན། ཆེས་
གསལ་ཞིང་ཆེས་གལ་ཆེ་བའི་གདོད་མའི་ནུས་པ་ཞིག་ཏུ་གྱུར། ཡིན་ཡང་འབུ་ཀྲང་ལང་དེ་
མིའི་རིགས་ཀྱིས་ཚར་གཅོད་པ་ལས་གཡོལ་ཐུབ་པའི་རྒྱུ་མཚན་ནི། དེ་དག་བདེ་བླག་ངང་
མུན་ནག་ཁྲོད་དུ་གཞའ་བ་དང་། འགྲོ་བ་མིའི་རིགས་ལྷན་སྐྱེས་སུ་མུན་ནག་ལ་འཇིགས་
པའི་ཚུལ་དེ་བེད་སྤྱོད་བྱས་པས་རེད། གཞན་ད་རུང་དེ་དག་ཉིན་གུང་གི་ཉི་འོད་ཐད་ཚོར་
བ་རྣོན་པོ་ཡོད་དེ། རྒྱུ་རྐྱེན་དེའི་དབང་གིས་དུས་རབས་བར་མའི་དུས་དང་ད་ལྟའི་དུས།
མ་འོངས་པའི་དུས་རབས་གང་ཡིན་རུང་། འབུ་ཀྲང་ལང་གསོད་པར་ཕན་ནུས་ལྡན་པའི་
ཐབས་མཆོག་ནི་འོད་ཁོ་ན་ལས་མེད་དོ། །
གནས་ལུགས་དང་ཁུངས་ལུང་ལྡན་པའི་ལས་དབང་སྨྲ་བའི་གླེང་མོལ་འདི་ནི་
ནུའོ་ཉིན་རེའི་ཕྱི་དྲོའི་དུས་སུ་གླེང་མོལ་བྱེད་མཁན་འདི་བཞི་པོ་དང་མཉམ་དུ་སྡོད་པ་
གྲོགས་པོའི་བརྩེ་འདང་གི་དབུ་རྩོམ་ས་ཞིག་ཏུ་གྱུར། དུས་དེ་ནས་བཟུང་ཨའོ་ལེ་ལི་ཡ་
ཡིན། ཁོ་ཚོ་ནི་ཨེར་ཝ་ལུའོ་དང་ཧིར་མན། ཨེར་ཧྥུན་སའོ། ཅ་ཧྥུའུ་ལེར་བཅས་ཏེ། ཁོའི་
མི་ཚེ་ཁྲོད་ཀྱི་ཆེས་ཐོག་མའི་གྲོགས་པོ་ཡིན་ལ་ཆེས་མཇུག་མཐའི་གྲོགས་པོའང་རེད། ཁོ་
ལྟ་བུའི་དཔེ་ཆའི་འཇིག་རྟེན་དུ་བྱིང་བའི་མིར་མཚོན་ན། ཕྱི་དྲོའི་ཆུ་ཚོད་དྲུག་པའི་
སྟེང་དཔེ་ཁང་ནས་མགོ་བརྩམས་ལ། ཐོ་རངས་སྐབས་སུ་སྨད་འཚོང་ཁང་དུ་གྲོས་སྡུར་
མཇུག་བསྡུའི་ཚུལ་ནི་བློ་སྒོ་ཕྱོགས་ཡོངས་ནས་གསར་དུ་ཕྱེ་སྟངས་ཤིག་ཡིན། ཡར་སྔོན་
ཁོས་རྩོམ་རིག་ནི་འཛམ་གླིང་དུ་ཆེས་བཟང་བའི་ཟུར་ཟའི་ལག་ཆ་ཞིག་ཡིན་པ་རྟོགས་
མ་བྱུང་། དེ་ནི་ཨེར་ཝ་ལུའོ་ཡིས་ཉིན་ཞིག་གི་དགོང་མོའི་གསོལ་སྟོན་ཐོག་བཤད་པ་ལྟ་
བུ་རེད། དུས་ཡུན་ངེས་ཅན་ཞིག་འགོར་རྗེས། ཨའོ་ལེ་ལི་ཡ་ནུའོ་ཡིས་འཇིག་རྟེན་གྱི་ངོ་
མཚར་ཆེ་བའི་ལྟ་བ་མང་པོ་ཞིག་ནི་མཁས་པ་ཅ་ཐའེ་ལུའོ་ནེ་ཡས་བསྟན་པའི་མིག་དཔེ་
ལས་ཡོང་བ་ཤེས། ཁོས་བཤད་ཚུལ་ལ་གལ་ཏེ་ཤེས་རབ་ཀྱིས་སྲན་མ་དབྱིན་ཙུའེ་བཙོ་བའི་
ཐབས་ལམ་གསར་བ་ཞིག་བསྐྲུན་མ་ཐུབ་ན། དེར་རིན་ཐང་ཅི་ཡང་མེད་ཅེས་པ་དེའོ། །
ཨའོ་ལེ་ལི་ཡ་ནུའོ་ཡིས་འབུ་ཀྲང་ལང་གི་རྣམ་བཤད་སྤེལ་བའི་ཉིན་དེའི་ཕྱི་དྲོར།
བགྲོ་གླེང་ཆེས་མཐའ་མ་ནི་ལུས་བཙོངས་ནས་ཁ་གསོ་ཐབས་བྱེད་པའི་སྨད་འཚོང་བུ་
མོ་དེ་ཚོའི་ཁྱིམ་དུ་མཇུག་བསྒྲིལ། དེ་ནི་འཕྲུལ་སྣང་གིས་ཁེངས་པའི་སྨད་འཚོང་ཁང་
ཞིག་སྟེ། མ་ཁུང་ཏོ་གྲོང་རྡལ་གྱི་མཐའ་འདབས་ཤིག་ན་ཡོད། སྨད་འཚོང་ཁང་གི་བདག་
མོ་ནི་འཛུམ་གྱིས་ཁེངས་པའི་ཨ་མ་བཟང་མོ་ཞིག་ལགས་པར། སྒོ་འབྱེད་པ་དང་རྒྱག་
པར་དགའ་བའི་གཤིས་ཀ་མཚར་བོ་ཞིག་ལྡན། མོའི་འགྱུར་མེད་ཀྱི་འཛུམ་མདངས་དེས་
ནི་བདེན་པར་རློམ་པའི་སྦྱིན་བདག་རྣམས་ལ་འཕྱ་སྨོད་བྱེད་པ་དང་མཚུངས། ཁོ་ཚོས་
དངོས་གནས་རྟོག་འཕྲོའི་ཁྲོད་དུ་ཡོད་པའི་བྱ་བ་ཐམས་ཅད་པོ་དོན་དངོས་སུ་འདུག་
པར་རྩི་བཞིན་མཆི། རྒྱུ་མཚན་ནི་གནས་འདིར་རེག་ཚོར་ཐུབ་པའི་དངོས་པོ་ཡོད་ཚད་
ཀྱང་རྫུན་མ་ཡིན་ཏེ། ཁྱིམ་ཆས་ནི་སྟེང་དུ་བསྡད་མ་ཐག་ཐོར་འགྲོ་ལ། གཞས་འཁོར་གྱི་
ཁོག་སྟོང་ནང་དུ་བྱ་མོས་སྒོ་ང་རུམ་ནས་བསྡད་ཡོད་པ་དང་། མེ་ཏོག་ལྡུམ་རའི་གཞི་ཡི་
ཡོད་ཚད་པོ་ཤོག་བུའི་མེ་ཏོག་རེད། ལི་ཐོའི་ངོས་ནི་ངང་ལག་ཀུང་སི་གནས་འདིར་མ་
སླེབས་པའི་སྔོན་གྱི་ལོ་གྲངས་ཡིན། རི་མོའི་སྒྲོམ་གཞིའི་ནང་གི་རི་མོ་ཡང་ཡེ་ནས་པར་
སྐྲུན་བྱས་མ་མྱོང་བའི་དུས་དེབ་ལས་བླངས་པར་མངོན། ཐ་ན་སྨད་འཚོང་ཁང་གི་བདག་
མོས་མགྲོན་པོ་བསུ་བར་བོས་པའི་སྐད་དེ་ཐོས་མ་ཐག གང་སར་མངོན་ཡོང་བའི་སྨད་
འཚོང་མ་ཆུང་ཆུང་དེ་ཚོ་ཡང་བདེན་པར་རློམ་མི་ཉན། མོ་ཚོ་མངོན་ཡོང་དུས་ཁམས་
འདྲི་མི་བྱེད་ལ། ལོ་ལྔའི་སྔོན་གྱི་ལྭ་བ་ཁྲ་རིལ་རང་གོན་ཞིང་། ཟོལ་མེད་རྣམ་དག་ངང་
ཇི་ལྟར་གོན་ན་དེ་ལྟར་འཕུད་པར་འགྱུར། བརྩེ་དུངས་ཀྱི་མཐོ་རླབས་མཆེད་དུས་སྐད་
ཆེན་པོས “གསར་རྒོད་ལགས། ཁྱེད་ཀྱིས་གཟིགས་དང་། ཁང་ཀླད་ཀྱང་ཉིལ་གྲབས་
འདུག” ཅེས་སྨྲ་བར་བྱེད། དེ་ལྟར་པི་སོ་གཅིག་དང་ཧྲེན་ཐའེ་དྷུ་སྒོར་ལྔ་བཅུ་ལག་ཏུ་
འབྱོར་མ་ཐག སྨད་འཚོང་ཁང་གི་བདག་མོའི་མདུན་སར་ཕྱིན་ནས་སོབ་གོར་སོགས་
ཉོས་འགྲོ། དུས་སྐབས་དེ་འདྲ་མངོན་ཐེངས་རེར་མོའི་འཛུམ་མདངས་སྔར་ལས་ཆེས་
ཆེར་རྒྱས་སྲིད། རྒྱུ་མཚན་ནི་མོས་ཟས་རིགས་དེ་དག་ཀྱང་གཞན་དག་དང་འདྲ་བར་ངོ་
མ་མིན་ཚུལ་ཤེས་ཡོད་པས་རེད། ཨའོ་ལེ་ལི་ཡ་ནུའོ་ཡི་སྐབས་དེའི་འཇིག་རྟེན་ནི་མེར་
ཅི་ཡ་ཏེ་སིའི་ལུག་ལྤགས་ཤོག་བུའི་དེབ་ལས་མགོ་བརྩམས་པ་དང་། ཉི་ཀོ་ལུའོ་མན་ཏ་ཡི་
མལ་ཁྲིའི་སྟེང་མཇུག་རྫོགས་བཞིན་པར། སྨད་འཚོང་ཁང་ཆུང་བ་དེའི་ནང་གཞི་ནས་ཁ་
སྐྱེངས་བཅོས་ཐབས་ཀྱི་སྨན་མཆོག་རང་རྙེད་སོང་། དང་ཐོག་ཁོ་ལ་ཡར་རྒྱས་སྤུ་ཙམ་ཡང་
མ་བྱུང་། རྒྱུ་མཚན་ནི་སྨད་འཚོང་ཁང་གི་བདག་མོ་དེ་རྒྱུན་པར་འདོད་པའི་རྩེ་མོར་སླེབས་
སྐབས། ནང་དུ་ཡོང་ནས་ཕྱོགས་གཉིས་ཀར་བརྩེ་བའི་འགུགས་ཤུགས་ཐད་དཔྱད་བརྗོད་
སྤེལ་འགྲོ་བས་རེད། འོན་ཀྱང་དུས་ཚོད་ཀྱི་སྔོན་སྐྱོད་དང་བསྟུན་ནས། མཇུག་མཐར་ཁོས་
འཇིག་རྟེན་འདིའི་བྱ་ངན་ཐམས་ཅད་རྒྱུན་ལྡན་དུ་བརྩིས་པ་དང་། ཐ་ན་སྨྱོ་རྟགས་སྟོན་
པའི་མཚན་མོ་ཞིག་ལ། ཁོས་མགྲོན་པོ་བསུ་སའི་ཚོམས་ཆུང་ནང་ལྭ་བ་ཡོད་ཚད་ཕུད་
ཐོག ཀུན་པོའི་བློ་ཡུལ་ལས་འགོངས་པའི་ཕོ་མཚན་སྟེང་ལ་ལྦུ་ཆང་གི་ཤེལ་དམ་ཞིག་
བཏེགས་ནས་ཁང་བ་སོ་སོའི་ནང་འཁྱམས། ཁོས་ད་རུང་ཚང་མས་རིག་མ་མྱོང་བའི་སྨྱོ་
རྟགས་གང་མང་ཞིག་བསྟན་སོང་། སྨད་འཚོང་ཁང་གི་བདག་མོས་འགྱུར་མེད་ཀྱི་འཛུམ་
མདངས་ཤིག་མངོན་ཞོར་གཞོགས་ནས་ལྟ་བ་ལས། ངོ་རྒོལ་གཏན་ནས་མ་བྱས་ལ་བདེན་
པ་ཞིག་ཏུའང་གཏན་ནས་བཟུང་མ་མྱོང་། དེ་ནི་ཧིར་མན་གྱིས་ཁང་བ་མེར་སྒྲོན་རྩིས་
བྱས་ནས་དེ་མེད་པ་ར་སྤྲོད་བྱེད་རྩིས་དང་། ཨེར་ཧྥུན་སུའོ་ཡིས་ནེ་ཙོའི་སྐེ་གཅུས་ཏེ་
ཟངས་པའི་ནང་ངང་ལག་དང་ཤིང་འབྲས་མུའུ་ཧྲུའུ་བྱ་ཤ་བཙོས་མའི་ནང་དུ་གཡུག་པའི་
སྐབས་བཞིན་ནོ། །
ཨའོ་ལེ་ལི་ཡ་ནུའོ་དང་གྲོགས་པོ་བཞི་པོ་སྔར་བཞིན་གྲོགས་པོ་ཡིན། ཁོས་ཡིད་ལ་
དྲན་དུས་ཁོ་ཚོ་མི་གཅིག་ཏུ་རྩི་བཞིན་ཡོད། འོན་ཀྱང་ཁོ་ནི་ཅ་ཧྥུའུ་ལེར་དང་ལྷག་དོན་ཉེ
འདྲ་འབྱུང་། འབྲེལ་བ་དེ་ནི་མཚན་མོ་ཞིག་ལ་བྱུང་བ་སྟེ། སྐབས་དེར་ཁོས་ཧྲང་ཞའོ་ཨའོ་
ལེ་ལི་ཡ་ནུའོ་པུའུ་ཨེན་ཏིའེ་ཡ་གློ་བུར་གླེང་སྐབས། ཅ་ཧྥུའུ་ལེར་གཅིག་པུས་ཁོའི་སྐད་
ཆ་དེ་ཀུ་རེ་ཞིག་ལ་བརྩིས་མ་སོང་། ཉིན་དེའི་དགོང་མོར་རྒྱུན་དུ་གླེང་མོལ་ལ་མི་ཞུགས་
པའི་སྨད་འཚོང་ཁང་གི་བདག་མོ་ཡང་བཤད་དགའ་ཆེ་བའི་ཉམས་དང་བཅས་ཏེ་གྲོས་
སྡུར་ནང་ཞུགས། མོས་མི་ཁ་ཤས་ཀྱིས་ཐེངས་འགར་གླེང་བ་དངོས་སུ་ཐོས་མྱོང་ཟེར། ཡིན་
ནའང་ཧྲང་ཞའོ་ཨའོ་ལེ་ལི་ཡ་ནུའོ་ པུའུ་ཨེན་ཏིའེ་ཡ་ནི་སྲིད་གཞུང་གིས་རྫུན་བཟོ་བྱས་
པའི་མི་སྣ་ཞིག་ཡིན་ཏེ། དེ་ནི་རང་དབང་ཕྱོགས་ཁག་དམར་གསོད་བྱེད་པར་ཁ་གཡར་ས་
ཞིག་ཡིན་ཞེས་སྨྲས་བྱུང་། ཅ་ཧྥུའུ་ལེར་ལ་ཆ་བཞག་ན་དེ་ལས་ལྡོག་ནས་ཧྲང་ཞའོ་ཨའོ་
ལེ་ལི་ཡ་ནུའོ་པུའུ་ཨེན་ཏིའེ་ཡ་དངོས་སུ་བྱོན་མྱོང་བ་དེར་དོགས་པ་སྤུ་ཙམ་ཡང་མེད། རྒྱུ་
མཚན་ནི་ཁོའི་མེས་པོ་ཉིད་ཧྲང་ཞའོ་ཡི་སྤུན་ཟླ་དང་གསང་བའི་གྲོགས་པོ་སྟེ། ཧྲང་ཞའོ་
ཧོ་ལི་ནེ་ལེ་ཏོ་མར་ཁོ་སི་ཡིན་པའི་རྐྱེན་གྱིས་རེད། ཁོ་ཚོས་བཟོ་པ་ཚོ་དམར་གསོད་ཆེན་
པོ་བྱས་པའི་སྐོར་གླེང་སྐབས། དྲན་ཤེས་དེ་རིམ་གྱིས་རབ་རིབ་ཏུ་གྱུར། ཨའོ་ལེ་ལི་ཡ་
ནུའོ་ཡིས་བརྗོད་གཞི་འདི་གླེང་ཐེངས་རེར། སྨད་འཚོང་ཁང་གི་བདག་མོ་གཅིག་པུ་མ་
ཟད། མོ་དང་ལོ་ན་རྒན་པའི་བགྲེས་སོང་སྐོར་ཞིག་གིས་ཀྱང་བཟོ་པ་རྣམས་ཐང་ཆེན་དུ་
མཐའ་བསྐོར་བ་དང་། འཁོར་སྒམ་ཉིས་བརྒྱ་ཡོད་པའི་མེ་འཁོར་ནང་བེམ་པོ་སྤུངས་པའི་
དཀྲོག་གཏམ་ལ་དགག་པ་རྒྱག་པའི་མཚུངས་སུ། ཁྲིམས་ཁང་གི་ཡིག་ཚགས་དང་སློབ་
ཆུང་གི་སློབ་དེབ་ནང་གི་བཤད་ཚུལ་ལ་བློ་ཐག་ཆོད་པོས་སྲུང་སྐྱོབ་བྱས་ཏེ། ངང་ལག་
ཀུང་སི་གཏན་ནས་མེད་ཚུལ་སྒྲུབ། དེ་བས་ཨའོ་ལེ་ལི་ཡ་ནུའོ་དང་ཅ་ཧྥུའུ་ལེར་གཉིས་ནི་
ཡིད་ཆེས་བྱེད་མཁན་མེད་པའི་དོན་དངོས་ཀྱི་རྨང་གཞིའི་ཁྲོད་མ་བགྲོས་རང་མཐུན་གྱི་
གྲོགས་པོའི་འབྲེལ་བ་བྱུང་། ཁོ་ཚོའི་འཚོ་བ་ལ་ཡང་དོན་དངོས་དེ་དག་གིས་འགྱུར་ལྡོག་
ཆེན་པོ་གཏོང་བཞིན་ཡོད་པས། ཁོ་གཉིས་ནི་རྗེས་དྲན་ཁོ་ན་ལུས་པའི་འཆི་ཁའི་འཇིག
རྟེན་གྱི་རླབས་འཇགས་ཁྲོད་གང་སར་འཁྱམས་པ་དང་འདྲ། ཅ་ཧྥུའུ་ལེར་ནི་དུས་རྒྱུན་
གཉིད་འདོད་དུས་གཉིད་པ་དང་གང་སར་སླེབས་ན་དེ་གར་ཞག་སྡོད་བྱེད་བཞིན་འདུག
ཨའོ་ལེ་ལི་ཡ་ནུའོ་ཡིས་ཁོ་གསེར་དངུལ་ཆས་བཟོ་སའི་ཁང་བའི་ནང་བཀོད་སྒྲིག་ཐེངས་
མང་བྱས་ཀྱང་། ཁོ་ནི་ཉལ་ཁང་དུ་འཁྱམས་བཞིན་པའི་འདས་པོའི་རྣམ་ཤེས་དག་གིས་
དཀྲུགས་ནས་ཞག་གང་བོར་གཉིད་མི་ཁུགས་པར་གྱུར། ཕྱིས་སུ་ཨའོ་ལེ་ལི་ཡ་ནུའོ་ཡིས་ཁོ་
ནི་ཉི་ཀོ་ལུའོ་མན་ཏ་ལ་མངགས་བཅོལ་བྱས་པར། མོར་ཁོམ་ལོང་བྱུང་མ་ཐག་རྒྱུན་དུ་ཁོ་
སྐུ་མགྲོན་ཚོར་སྣེ་ལེན་བྱེད་སའི་ཁང་བའི་ནང་ཁྲིད་འགྲོ་བ་དང་། སྒོའི་ནང་ཕྱོགས་སུ་
ཨའོ་ལེ་ཡ་ནུའོ་ཡི་ཆད་ཡིག་གི་ཤད་མོད་པོ་བྲིས་ཡོད་སའི་སྟོང་ཆ་རུ་ཡང་ཁོའི་ཤད་འབྲི་
མགོ་བརྩམས།
འཚོ་བའི་ཐད་ཟིང་ལོང་ཆེན་པོ་བདོག་ཀྱང་། ན་གཞོན་དེ་དག་གིས་སྔར་བཞིན
གཡུར་དུ་ཟ་བའི་གྲུབ་འབྲས་རེ་བརྩོན་ལེན་བྱེད་པ་དེ་ནི། མཁས་པ་ཅ་ཐའེ་ལུའོ་ནེ་ཡས་
སྐུལ་མ་བཏང་བའི་ཆར་ཐུགས་རྗེ་ཞུས་ན་འགྲིག ཁོ་ནི་གནའ་བོའི་རྩོམ་རིག་གི་དགེ་རྒན
ཞིག་ཡིན་པ་དང་། རྩ་ཆེའི་དཔེ་དེབ་མང་པོ་ཉར་ཚགས་བྱས་པར་བརྟེན། ཁོ་ཚོ་ནི་སྡོད་
དམངས་རྣམས་ཀྱིས་སློབ་ཆུང་ཡན་གྱི་སློབ་གསོ་མྱང་བར་སྤྲོ་བ་མེད་ལ་ཆ་རྐྱེན་གང་ཡང་
མི་ལྡན་པའི་གྲོང་རྡལ་ཞིག་ཏུ། མཚན་གང་བོར་ཟློས་གར་རིགས་སོ་བདུན་པའི་བརྩེ་དུངས་
སྐོར་གྲོས་སྡུར་བྱེད་ཐུབ་པ་དང་། ཨའོ་ལེ་ལི་ཡ་ནུའོ་ནི་མཛའ་ཞིང་བརྩེ་བའི་གྲོགས་པོ་རྙེད
པར་སེམས་ནས་བཟི་ཞིང་། འཇིག་རྟེན་གསར་བས་ཡིད་དབང་འཕྲོག་པར་དགའ། ཁོར་
ཆ་བཞག་ན་སྔོན་ཆད་ཧྥེ་ཨེར་ནན་ཏ་ཡིས་སེར་སྣའི་དབང་གིས་འཇིག་རྟེན་འདིར་ངོས་
འཛིན་བྱེད་པའི་གོ་སྐབས་བྲལ། གསང་ཡིག་གིས་བྲིས་པའི་ལུང་བསྟན་སྙན་ངག་དེ་དག་
གི་གོ་དོན་རྟོགས་པར་ཉེ་བའི་སྐབས་སུ། བུ་ཕོ་འདིས་ལུག་ལྤགས་ཤོག་བུའི་དེབ་དེར་ཞིབ་
འཇུག་བྱེད་མཚམས་བཞག་སོང་། འོན་ཀྱང་ཕྱིས་སུ་དུས་ཚོད་ཀྱིས་འདང་ངེས་པ་དོན་
དངོས་ལས་ར་སྤྲོད་བྱས་ཟིན་པས། ཁོ་སྨད་འཚོང་ཁང་དུ་འཁྱམས་ཀྱང་སྐྱོན་མེད་དོ། །དེ་
བས་ཁོར་ཡང་བསྐྱར་སྐུལ་ལྕག་ཐེབས་པས་མེར་ཅི་ཡ་ཏེ་སིའི་ཁང་བའི་ནང་ཡོང་ཞིང་། མུ་
མཐུད་དུ་འབད་པ་བྱས་ནས་ཆེས་མཇུག་མཐའི་གསང་བ་བརྟོལ་རྒྱུའི་སེམས་ཐག་བཅད།
དུས་དེ་ནས་བཟུང་ཅ་སི་ཐུང་གིས་གནམ་གྲུ་སླེབས་པར་བསྒུགས་ནས་བསྡད་པ་དང་། ཨ་
མཱ་ལན་ཏ“ཝུའུ་ཨེར་སུའོ་ལར་ཁེར་རྐྱང་གི་སུན་སྣང་སྐྱེས་པས། ཉིན་ཞིག་གི་སྔ་དྲོར་མོ་ནི་
ཁོའི་ཁང་བའི་ནང་སླེབས་བྱུང་།
“སྐུ་ཁམས་བཟང་། མི་རྒོད།” མོས “ཡང་བསྐྱར་དོང་ཕུག་ཏུ་ལོག་བྱུང་ངམ” ཞེས་
སྨྲས།
མོས་རང་ཉིད་ཀྱིས་ཇུས་འགོད་བྱས་པའི་ལྭ་བ་གོན་ཞིང་། རང་གིས་བཟོས་པའི་
ཧྥེ་ཉ་ཡི་སྒལ་ཚིགས་ཀྱི་མགུལ་རྒྱན་ཞིག་བཏགས་ཡོད་པས། མི་སུས་མཐོང་ཡང་ཡིད་
དབང་ཅིག་ཅར་དུ་ཕྲོགས་འགྲོ། བཟའ་ཟླར་བཅངས་པའི་ལྷག་བསམ་ལ་ཡིད་ཆེས་བྱུང་
བས། མོས་ད་ལྟ་དར་སྐུད་དེ་སྤྱོད་ཀྱིན་མེད་ཅིང་། ཕ་ཡུལ་དུ་ཕྱིར་ལོག་རྗེས་ཀྱི་ཁོམ་
ལོང་ཐེངས་དང་པོ་དེ་བྱུང་བ་རེད། ཨའོ་ལེ་ལི་ཡ་ནུའོ་ཡིས་མིག་གིས་མ་བལྟས་ཀྱང་
མོ་སླེབས་པ་གསལ་བོར་ཚོར། མོའི་གྲུ་མོ་གཉིས་ནི་ལས་ཀའི་སྟེགས་བུའི་ཐོག་བཞག་
པར། ལག་པས་ཐད་ཀར་རེག་ནུས་ཀྱང་མོར་དོགས་ཟོན་ཅི་ཡང་མི་འདུག ཨའོ་ལེ་ལི་
ཡ་ནུའོ་ཡིས་རང་ཉིད་ཀྱི་རུས་པའི་གསེང་ནས་སྤྲོ་བའི་ཁེངས་བཞིན་པ་ཚོར་ནའང་།
མོའི་སྤྲོ་སྣང་ཡོད་ཚད་ལུག་ལྤགས་ཤོག་བུའི་དེབ་སྟེང་དུ་འདུག ཁོས་དངངས་ཚུབ་ཀྱི་
ཆ་གང་ཁྱད་དུ་བསད་ཅིང་། བྲོས་བྱོལ་དུ་ཕྱིན་པའི་སྐད་ངག་དང་རིམ་བཞིན་ཡལ་བའི་
སྐྱེ་སྟོབས། བྱུ་རུའི་བྲག་རྡོ་རུ་འགྱུར་བཞིན་པའི་དྲན་ཤེས་སོགས་ཚུར་སྡུད་ཐབས་བྱས་
ཏེ། མོར་ལེགས་སྦྱར་སྐད་ཀྱི་བླ་ན་མེད་པའི་ཕན་ནུས་དང་། ལྡོག་འོད་ཀྱིས་ཤོག་བུའི་
རྒྱབ་ངོས་ཀྱི་ཡིག་གཟུགས་ལ་ལྟ་བ་བཞིན། དུས་ཚོད་ཁྲོད་འབྱུང་འགྱུར་དཔོག་ཐུབ་པའི་
ཚན་རིག་ཚོད་དཔག་གི་སྐོར། མ་འོངས་ལུང་བསྟན་ཐད་གསང་གྲངས་བཟོས་ནས་ཁོ་
རང་ཉིད་རྩ་མེད་དུ་མི་འགྱུར་བའི་ཐབས་ཤེས་སོགས་གླེང་བར་མ་ཟད། ནུ་ཁྲ་ཏན་མ་སིའི
《དུས་རབས་སོ་སོ》དང་ཧྲེང་སྨི་དབྱང་གི་ཁན་ཐ་པུའུ་ལི་ཡ་རྩ་བརླག་ཏུ་འགྲོ་བའི་ལུང་
བསྟན་སྐོར་ཡང་གླེང་མོལ་བགྱིས། གློ་བུར་དུ་ཨའོ་ལེ་ལི་ཡ་ནུའོ་ཡིས་སྐྱེས་མ་ཐག་ནས་
སེམས་གཏིང་དུ་ཉལ་བའི་འཕྲོ་རྒོད་ཀྱི་སྐུལ་འདེད་འོག ཕྱོགས་གཅིག་ནས་མུ་མཐུད་དུ་
མོར་ཁ་བརྡ་གློད་པ་དང་། ཕྱོགས་གཞན་དུ་རང་གི་ལག་པ་མོའི་ལག་པའི་སྟེང་དུ་བཞག་
ཅིང་། ཆེས་མཐའ་མཇུག་གི་ཐག་གཅོད་དེས་རང་གི་མི་བདེ་བའི་ཆ་དེར་རྫོགས་ཚིག་
དགོད་ངེས་འདོད། བློ་ཡུལ་ལས་འདས་པ་ནི་མོས་ཁོའི་མཛུབ་མོ་དམ་པོར་བཟུང་སྟེ་མུ་
མཐུད་དུ་དྲི་བར་ལན་འདེབས་ཚུལ་ལ་ཉན། ལྷད་མ་འདྲེས་པའི་དུངས་ཤ་ནི་མོ་བྱིས་པའི་
དུས་སུ་ནམ་རྒྱུན་ཡོད་པ་དེ་རང་ངོ་། །ཁོ་གཉིས་འདི་ལྟར་ཤེས་མེད་ཚོར་མེད་ངང་འཁྱག་
བསིལ་གྱི་མཛུབ་མོ་གཉིས་མཉམ་དུ་སྦྲེལ་ནས་བསྡད། དེ་ལྟར་མོ་ནི་རྨི་ལམ་དེའི་ཁྲོད་གློ་
བུར་སད་པ་ལ། དཔྲལ་བར་ལག་པས་རྡེག་ཞོར “གྲོག་མ” ཞེས་སྐད་ཅོར་བརྒྱབ་པར་
མངོན། མཐུད་ནས་མོས་བུ་ཡིག་ཏུ་བཅད་པའི་དཔེ་ཆ་བསྐྱུར་ནས་གོམ་སྟབས་གཅིག་གིས་
སྒོ་འགྲམ་དུ་སླེབས་འཕྲལ། མཛུབ་རྩེ་སྤྱད་དེ་ཨའོ་ལེ་ལི་ཡ་ནུའོ་ལ་འོ་ཞིག་ཕུལ། སྔོན་
དུས་ཀྱི་ཕྱི་དྲོ་དེར། ཁོ་ཚོས་མོ་པུའུ་ལུའུ་སའེ་ཨེར་དུ་སྐྱེལ་སྐབས་སུ། མོས་རང་གི་ཨ་ཕ་ལ་
དེ་དང་འདྲ་བའི་འོ་ཞིག་ཕུལ་ནས་ཡུལ་འདི་དང་གྱེས་པ་ཡིན།
“རྗེས་ཕྱོགས་སུ་ང་ལ་བཤད་རོགས།” མོས “དེ་རིང་ནི་གྲོག་ཚང་ནང་རྡོ་ཐལ་
གཏོར་བའི་ཉིན་མོ་ཡིན་པ་ངས་བརྗེད་འདུག” ཅེས་ལབ་སོང་།
མོ་དོན་དག་གི་ཞོར་དུ་མཚམས་ལན་རེར་ཁོའི་ཁང་བའི་ནང་ཡོང་སྟེ་ཅུང་ཙམ་རེ་
འདུག་པ་ཡིན། མོའི་ཁྱོ་གས་སྔར་བཞིན་གནམ་ངོར་ལྟ་བཞིན་ཡོད། འགྱུར་བ་འདིས་ཨའོ་
ལེ་ལི་ཡ་ནུའོ་ལ་གོ་སྐབས་དང་རེ་བ་བྱིན་པས། ཁོ་རང་ཁྱིམ་དུ་བསྡད་དེ་ཟ་མ་ཟོས། ཨ་མཱ་
ལན་ཏ“ཝུའུ་ཨེར་སུའོ་ལ་ཕྱིར་ལོག་རྗེས་ཀྱི་ཟླ་འགའི་ནང་ཁོས་དེ་ལྟར་གཏན་ནས་སྒྲུབ་
མ་མྱོང་། ཚུལ་དེར་ཅ་སི་ཐུང་སེམས་ནས་དགའ་སྤྲོ་སྐྱེས། དུས་རྒྱུན་ཟ་མ་ཟོས་རྗེས་ཀྱི་
ཆུ་ཚོད་གཅིག་ལྷག་གི་ཁ་བརྡའི་ཁྲོད། ཁོས་ནི་མཉམ་གཉེར་པ་ཚོས་མགོ་སྐོར་བའི་ཐད་
ཀྱི་སྡུག་བསྔལ་བརྗོད་འགྲོ། དེ་ཚོས་ཁོར་གནམ་གྲུ་ནི་གྲུ་གཟིངས་ཐོག་བསྐུར་ཟིན་ཀྱང་
གནས་སྐབས་སུ་མ་འབྱོར་བ་རང་རེད་ཟེར། འོན་ཀྱང་མཚོ་ཐོག་སྐྱེལ་འདྲེན་ཀུང་སིའི་
ལས་ཚབ་པའི་ངག་སྒྲོས་ལྟར་ན་གྲུ་གཟིངས་གཏན་ནས་སླེབས་མི་སྲིད་དེ། རྒྱུ་མཚན་ནི་གྲུ་
གཟིངས་དེ་ཅ་ལི་པི་རྒྱ་མཚོའི་ནང་གི་གྲུ་གཟིངས་ཀྱི་རྩིས་ཐོའི་ངོས་སུ་གཏན་ནས་མངོན་
མ་བྱུང་བས་རེད། འོན་ཏེ་ཁོའི་མཉམ་གཉེར་པས་མཐའ་གཅིག་ཏུ་གྲུ་གཟིངས་བསྐུར་ཟིན་
ཅིང་། ཐ་ན་ཅ་སི་ཐུང་གིས་འཕྲིན་ཡིག་ནང་དུ་རྫུན་འཆད་བཞིན་མཆི་ཞེས་ཟུར་གྱིས་
སྨོས། ཕན་ཚུན་བར་འཕྲིན་ཡིག་གཏོང་སྐབས་ཁོ་ཚོར་དོགས་པ་སྐྱེས་ཚད་དེ་འདྲ་ཞིག་
ཏུ་སླེབས་པས། ཅ་སི་ཐུང་གིས་འཕྲིན་ཡིག་མི་བསྐུར་བར་པུའུ་ལུའུ་སའེ་ཨེར་ལ་དངོས་
སུ་བསྐྱོད་པའི་འཆར་གཞི་བཟོས་ཤིང་། མགྱོགས་མྱུར་ངང་གནས་ཚུལ་གསལ་བོར་བྱས་
རྗེས་གནམ་གྲུ་བསྐོར་ནས་ཕྱིར་ལྡོག་རྒྱུའི་སེམས་ཐག་བཅད། ཡིན་ནའང་ཨ་མཱ་ལན་ཏ་
ཝུའུ་ཨེར་སུའོ་ལ་ཡིས་མོ་ཁེར་རྐྱང་དུ་སྡོད་དགོས་རུང་། མ་ཁུང་ཏོ་དང་གོམ་པ་གཅིག་
ཀྱང་བྲལ་འདོད་མེད་པ་གསལ་བཤད་བྱས་པས། འཆར་གཞི་དེ་ཡང་འཕྲལ་དུ་བརླག་པར་
བགྱིས། ཆེས་ཐོག་མར་ཨའོ་ལེ་ལི་ཡ་ནུའོ་ཡང་མི་གཞན་དག་དང་འདྲ་བར་ཅ་སི་ཐུང་
ནི་ལྕགས་རྟ་བཞོན་མཁན་གྱི་གླེན་པ་ཞིག་ལ་བརྩིས་ཏེ་སྙིང་རྗེ་སའི་ཡུལ་དུ་བཞག ཕྱིས་
སུ་ཁོ་ནི་སྨད་འཚོང་མའི་སྲང་ལམ་དུ་སྐྱེས་པ་ཚོའི་རང་གཤིས་ལ་སྔར་ལས་གཏིང་ཟབ་
པའི་ངོས་འཛིན་བྱུང་བས། ཅ་སི་ཐུང་གི་གཤིས་འཇམ་ནི་དོན་དངོས་སུ་ཁོའི་ནང་སེམས་
ཀྱི་འདོད་ཧམ་ལས་བྱུང་བ་ཨེ་ཡིན་ཚུལ་རྟོགས། ཁོས་དེ་ལྟར་ཅ་སི་ཐུང་ལ་སྔར་ལས་རྒྱུས་
ལོན་བྱས་པར། ད་གཟོད་ཕ་རོལ་པོའི་རང་གཤིས་ངོ་མ་དེ་ཕྱི་ཚུལ་དང་མི་འདྲ་བ་རྟོགས།
དེར་བརྟེན་གནམ་གྲུ་ལ་སྒུག་པའི་ཚུལ་ཡང་ཁོས་རྫུན་བཟོ་བགྱིས་པ་ཡིན་འདུག ཁོའི་
ཚོར་བར་ཅ་སི་ཐུང་ནི་ཕྱི་ཚུལ་དང་འདྲ་བའི་གླེན་པ་ཞིག་མིན་པར། དེ་ལས་ལྡོག་སྟེ་ཁོ་ནི་
ཞུམ་པ་མེད་པའི་བཟོད་བསྲན་དང་འཇོན་ཐང་ལྡན་ལ། ངང་རྒྱུད་ཡང་རིང་བའི་སྐྱེས་པ་
ཞིག་རེད། ཁོའི་ཐབས་ཇུས་ནི་འཛད་མཐའ་མེད་པའི་ངོ་དགའ་དང་ཚད་མེད་པའི་བབ་
བསྟུན། ནམ་ཡང “མིན” ཞེས་མི་བརྗོད་པ་ལ། ཆུང་མར་སུན་སྣང་སྐྱེ་རུ་བཅུག་ནས་རང་
ཉིད་ཀྱིས་བཟོས་པའི་དྲ་བར་ཚུད་དེ། ཉིན་ཞིག་ལ་རང་གི་ཕུགས་འདུན་སྟོངས་པར་གྱུར་
པ་ཤེས་རྗེས། རང་འགུལ་ངང་རྡོག་ཁྲེས་བསྡུས་ནས་ཡོ་རོབ་གླིང་དུ་ཕྱིར་ལྡོག་རྒྱུའི་འཆར་
གཞི་འགོད་ཀྱིན་གདའ་སྙམ། ཨའོ་ལེ་ལི་ཡ་ནུའོ་ཡི་སྔོན་ཆད་ཀྱི་སྙིང་རྗེ་དེ་ད་ནི་སྡང་
སེམས་དྲག་པོའི་ངོ་བོར་འཕོས། ཁོས་ཅ་སི་ཐུང་གི་འཆར་གཞི་ནི་དེ་འདྲའི་ཉེན་ཁ་ཆེ་ལ་
ནུས་པ་ལྡན་ཚུལ་རྟོགས་རྗེས། སྤོབས་པ་ཆེན་པོས་ཨ་མཱ་ལན་ཏ“ཝུའུ་ཨེར་སུའོ་ལར་དྲན་
སྐུལ་བྱས། འོན་ཀྱང་མོས་ནི་ཁོའི་དོགས་སྣང་དེ་དགོད་བྲོ་བའི་གནས་ཤིག་ཏུ་བརྩིས་ནས།
ཁོས་མོ་ལ་བཅངས་པའི་བརྩེ་སེམས་དང་དོགས་སྣང་། ཕྲག་དོག་བཅས་ཀྱི་བསམ་པ་སྤུ་
ཙམ་ཡང་ཚོར་ཐུབ་ཀྱིན་མེད། མོ་རང་ཉིད་ཀྱིས་ཨའོ་ལེ་ལི་ཡ་ནུའོ་ལ་སྤྱིར་བཏང་གི་བརྩེ་
སེམས་ལས། བརྩེ་བ་གཞན་ཞིག་བཅངས་པའི་བསམ་བློ་གཏན་ནས་ཡོད་མ་མྱོང་། ཉིན་
ཞིག་མོས་ཁམ་བུའི་ཟས་ཀྲིན་གྱི་ཁ་འབྱེད་སྐབས་ལག་པར་རྨ་ཁ་བཟོས་པ་མཐོང་ཚེ། ཁོ་
འཕྲལ་མར་རྒྱུགས་ཡོང་སྟེ་ཟུངས་ཁྲག་འཇིབ་མགོ་བརྩམས། སྐབས་དེའི་འདོད་རྔམ་དང་
སྨྱོ་འཚབ་ཀྱི་རྣམ་པས་མོའི་ལུས་སྟེང་ལ་གྲང་ངར་གྱི་ཚོར་བ་རྣོན་པོ་ཞིག་བྱིན།
“ཨའོ་ལེ་ལི་ཡ་ནུའོ།” མོ་ནི་སེམས་མི་བདེ་བའི་ངང་དགོད་ཞོར “ཁྱོད་ནི་མི་ངན་
པ་ཞིག་སྟེ། ཕ་ཝང་བཟང་པོ་ནི་གཏན་ནས་བྱེད་ཐུབ་རྒྱུ་མ་རེད” ཅེས་བཤད།
དེར་བརྟེན་ཨའོ་ལེ་ལི་ཡ་ནུའོ་ཡི་སྤྲོ་སེམས་ནི་དྲག་ཏུ་ལུད། ཁོ་ནི་གཞན་གྱིས་དོར་
བའི་ཕྲུ་གུ་ཞིག་དང་འདྲ་བར་མོའི་ལག་པར་ཡང་དང་ཡང་དུ་འོ་བྱས་ཐོག རང་གི་སེམས་
སུ་ཉར་བའི་གསང་བ་མཐའ་དག་གི་སྒོ་མོ་ཕྱེ་ཞིང་། སྡུག་ཡུས་མ་ལུས་ཕྱིར་བཏོན་ནས་མོའི་
སྙན་དུ་ཡོད་ཚད་ཞུས། རང་ཉིད་མཚན་མོར་ཡར་ལངས་ཏེ་ཁྲུས་ཁང་ནང་གི་མོའི་ནང་ལྭ་
པང་ནས་གྲོགས་མེད་ཁེར་རྐྱང་དང་ཁོང་ཁྲོའི་ངང་ངུས་ཚུལ་དང་། ཡང་རང་གིས་ཉི་ཀོ་
ལུའོ་མན་ཏར་བྱི་ལ་བཞིན་སྐད་འབྱིན་པའི་རེ་བ་ཞུས་པར་མ་ཟད། ཁོའི་རྣ་ལམ་དུ “ཅ་
སི་ཐུང་། ཅ་སི་ཐུང་། ཅ་སི་ཐུང” ཞེས་བརྗོད་དུ་བཅུག་པ་དང་། གཞན་ད་དུང་སེམས་
ཤུགས་ཡོད་རྒུ་རྩལ་དུ་བཏོན་ནས་མོའི་དྲི་ཞིམ་དམ་བེའི་ནང་གི་དྲི་མ་དེ་སྨད་འཚོང་བུ་
མོ་དེ་ཚོའི་མཇིང་བར་བྱུགས་ནས་མོའི་དྲི་ཞིམ་ཚོར་བར་བྱ་རྒྱུའི་རེ་བ་བགྱིས་ཚུལ་སོགས་
མོ་ལ་ཞིབ་བུར་བརྗོད། བརྗོད་ཚུལ་དེས་ཨ་མཱ་ལན་ཏ་ཝུའུ་ཨེར་སུའོ་ལར་སྐྲག་སྣང་མི་
དམན་པ་བཟོས་པས། མཛུབ་མོ་ནི་ལུས་མཉེན་སྲོག་ཆགས་ལྟར་ནང་དུ་བསྐུམས་སོང་།
རྨས་ཕོག་པའི་མཛུབ་མོ་དེར་ཡང་ན་ཟུག་དང་སྙིང་རྗེ་སྤུ་ཙམ་མེད་པར་རིན་ཆེན་རྫུལ་
དང་གཡང་ཊི་སེར་པོ་ལས་གཞན། རུས་པ་སྲ་མོ་སོགས་ཀྱིས་གྲུབ་པའི་ཤི་མདུད་དུ་གྱུར།
“ངོ་མ་ཚད་ལས་བརྒལ་སོང་།” མོས་སྐད་ཆ་བཤད་པའི་རྣམ་པ་དེ་ནི་ཁ་ལས་ཅི་
ཞིག་འཕོ་བཞིན་པ་དང་འདྲ་བར “ང་མྱུར་དུ་གྲུ་གཟིངས་ཐེངས་དང་པོར་བསྡད་དེ་པི་ལི་
ཧྲིར་ལྡོག་རྒྱུ་ཡིན” ཟེར།
ཉིན་འདི་དག་གི་ཕྱི་དྲོ་ཞིག་ལ། ཨེར་ཝ་ལུའོ་ནི་མཁས་པ་ཅ་ཐའེ་ལུའོ་ནེ་ཡའི་དཔེ་
ཁང་དུ་སླེབས་ཤིང་། སྐད་ཅོར་དང་བཅས་ཁོས་རུས་མང་སྨད་འཚོང་ཁང་ཟེར་བ་ཞིག་
གསར་དུ་རྙེད་ཚུལ་བསྒྲགས། དེའི་མིང་ལ “ཅིན་ཐུང” ཟེར་ཞིང་། རྒྱན་སྤྲས་གཟབ་
རྒྱས་ཡིན་པའི་ཚོམས་ཆེན་ཞིག་རེད། དེར་ཉུང་མཐའ་ཡང་བྱ་ཧྲི་ཧེང་ཉིས་བརྒྱ་ལྷག་
འདུག ཆུ་ཚོད་སྟོན་དུས་ཀྱི་འུར་སྒྲས་རྣ་བ་འོན་ལ་ཁད་བྱས་འགྲོ། བྲོ་འཁྲབ་སར་བསྐོར་
བའི་ལྕགས་སྐུད་ར་བའི་ནང་གི་ཡ་མ་ཞུན་རི་བོའི་ཇ་ཡི་སྡོང་བོ་ཆེན་པོ་དེའི་འོག་ཏུ། ཁ་
དོག་རྣམ་པར་བཀྲ་བའི་ལུའུ་བྱ་དང་ཕག་ལྟར་ཚོ་བའི་ཉ་ཆེན་རྨིགས་པ། མཇུག་གདུབ་
བཅུ་གཉིས་ཅན་གྱི་སྦྲུལ་རྔ་གྲག་བཅས་ཡོད་པར་མ་ཟད། ད་རུང་རྒྱབ་ངོས་སེར་བའི་རུས་
སྦལ་ཞིག་ཀྱང་མིས་བཟོས་རྫིང་བུ་རུ་རྐྱལ་གྱིན་གདའ། གཞན་དུ་ཞི་འཇམ་གྱི་ཁྱི་རྒན་
དཀར་པོ་ཞིག་འདུག་པ་དེ་ནི་མཚན་མཐུན་དང་འགྲོ་འོང་བྱེད་པ་ཡིན། དུས་མཚུངས་སུ་
ཡང་སྨད་འཚོང་མ་རྣམས་ལ་སྲུང་སྐྱོབ་བྱས་ནས་ཁ་ནང་ཟས་འཚོལ་བཞིན་མཆི། ཕྱོགས་
བཞིར་འོད་སྣང་རབ་རིབ་ཀྱིས་ཁེངས་འདུག་པས། འདི་ནི་སོ་མ་གསར་སྐྲུན་བྱས་པ་དང་
ཡང་དག་མཚུངས། མི་རྒྱུད་དཀར་ནག་མཉམ་འདྲེས་ཀྱི་བུ་མོ་ཚོས་ཁྲག་ལས་དམར་བའི་
མེ་ཏོག་གི་འདབ་མ་དང་དུས་ལས་ཡོལ་བའི་སྒྲ་འཁོར་ཁྲོད་དུ་རེ་བ་མེད་པའི་སྒོ་ནས་ངང་
སྒུག་བགྱིས་འདུག་པས། འཇིག་རྟེན་འཁོར་བའི་ནང་གི་མིས་བརྗེད་ཟིན་པའི་རྩེ་འདོད་
ཀྱི་ཆ་དེ་སེམས་སུ་ཉར་ནས་བདོག ན་གཞོན་དེ་དག་འཕྲུལ་སྣང་གི་དྲོད་ཁང་འདིའི་
ནང་ཐོག་དང་པོར་ཡོང་བའི་མཚན་མོ་དེར། སྒོ་འགྲམ་གྱི་རྒྱུ་སྦ་ཤིང་ལས་བཟོས་པའི་སྒུལ་
སྟེགས་སྟེང་ཁ་རོག་གེར་སྡོད་པའི་སྒོ་སྲུང་རྒན་མོ་དེས་མི་ལྔ་པོའི་ཁྲོད་ནས་ཤ་རུས་སྐེམ་
ཞིང་། རྣམ་རིག་དོགས་པས་ཁེངས་ལ། རུས་སྒྲོམ་ཏ་ཏན་པ་དང་མཚུངས་ཐོག འཇིག་རྟེན་
འདི་གསར་དུ་བཏོད་དུས་ནས་བཟུང་སྟེ། ནམ་ཡང་ཁེར་རྐྱང་གི་རྟགས་མཚན་མངོན་པའི་
སྐྱེས་པ་ཞིག་མཐོང་བར། དེ་མ་ཐག་ཏུ་དུས་ཚོད་ཕྱིར་ལྡོག་ནས་ཐོག་མའི་མགོ་ཁུངས་སུ་
ལོག་འདྲའི་ཚོར་བ་རྒྱས།
“ཨ།” མོ་ཡ་མཚན་ནས “ཨའོ་ལེ་ལི་ཡ་ནུའོ" ཞེས་བོས་བྱུང་།
མོས་ཡང་བསྐྱར་ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་མཐོང་འོངས། དེ་ནི་
དམག་འཁྲུག་མ་བྱུང་སྔོན་ནམ་ཁོའི་མཚན་སྙན་མེད་པར་མ་བཟོས་གོང་གི་རྒྱང་རིང་བའི་
ཞོགས་པ་ཞིག་ཡིན། མོས་གློག་འོད་ཅིག་གི་འོག་ཏུ་ཁོ་ནི་རང་ཉིད་ཀྱི་ཉལ་ཁང་དུ་སླེབས་
ནས། ཁོའི་མི་ཚེ་ཡི་བཀའ་ཨང་དང་པོ་བསྒྲགས་པ་མཐོང་བ་སྟེ། ཁོ་ལ་བརྩེ་དུངས་སྦྱིན་
དགོས་ཞེས་པའི་བཀའ་དེ་རེད། མོ་ནི་པི་ལར་ཐེར་ནེ་ལ་ཡིན། ལོ་མང་པོའི་སྔོན་ཏེ། མོས་
དགུང་ལོ་བརྒྱ་དང་ཞེ་ལྔ་ལོན་པའི་སྐྱེས་སྐར་རོལ་རྗེས་སུ། གཞི་ནས་ལོ་བརྩི་བའི་གོམས་
གཤིས་ངན་པ་ནི་དོར་ཞིང་། མུ་མཐུད་དུ་འགྱུར་མེད་ཀྱི་དྲན་ཤེས་ལས་ཐར་བའི་འཚོ་བ་
དེ་རོལ་བཞིན་མཆི་ལ། གསལ་བོར་མཐོང་ཞིང་ཐེ་ཚོམ་བྲལ་བའི་མ་འོངས་དུས་ཀྱི་འཚོ་
བ་རོལ་གྱིན་འདུག་པས། ཤོན་པད་ཀྱི་མོ་རྩིས་སོགས་སོམ་ཉིའི་དོགས་སློང་དང་སྦས་པའི
ཉེན་དོང་གིས་སེམས་གཙེས་པར་མི་བགྱིད་དོ། །
མཚན་མོ་དེ་ནས་བཟུང་། ཨའོ་ལེ་ལི་ཡ་ནུའོ་ཡིས་ཡང་མེས་ཀྱི་མའི་དྲོད་སྐྱིད་དང་
རྒྱུས་ལོན་ཁྲོད་སེམས་གསོ་དང་འགེབས་སྲུང་རྙེད་མོད། ཁོས་རང་གཉིས་བར་གྱི་ཁྲག་རྒྱུན་
གྱི་འབྲེལ་བ་ཅི་ཡིན་གསལ་བོར་མི་ཤེས། མོ་རྒྱུ་སྦ་ཤིང་ལས་བཟོས་པའི་སྒུལ་སྟེགས་སྟེང་
དྲང་མོར་བསྡད་དེ་འདས་ཟིན་གྱི་ཁུངས་འདེད་པ་དང་། ཁྱིམ་རྒྱུད་ཀྱི་དར་རྒུད་གླེང་བ།
ཡལ་ཚར་བའི་མ་ཁུང་ཏོ་ཡི་འོད་སྟོང་འབར་བའི་ལོ་ཟླར་རྗེས་དྲན་བྱས། དེ་དང་མཉམ་
པོར་ཨེར་ཝ་ལུའོ་ཡི་དགོད་སྒྲས་ཉ་ཆེན་རྨིགས་པར་འཇིགས་སྣང་བསླངས་པ་དང་། ཨེར་
ཧྥུན་སུའོ་ཡིས་བྱ་ཧྲི་ཧེང་གི་འཇིགས་སྐུལ་གཏམ་རྒྱུད་སྒྲིག་བཟོ་བྱས་པ་སྟེ། གཟའ་འཁོར་
སྔོན་མར་སྤྱོད་ལམ་ངན་པའི་མགྲོན་པོ་བཞི་ཡི་མིག་བྲུས་སོང་ཟེར་བ། གཞན་དུ་ཅ་ཧྥུའུ་
ལེར་ནི་སེམས་སུ་སྡུག་བསྔལ་གྱིས་ཁེངས་པའི་བུ་མོ་ཞིག་གི་ཁང་བའི་ནང་དུ་བསྡད་ཡོད་
དེ། མོར་དངུལ་མི་དགོས་པར། མོའི་ཚབ་བྱས་ནས་ཨའོ་ལི་ནུའོ་ཁོ་གཙང་བོའི་འགྲམ་
གྱི་བཙོན་ཁང་དུ་ཡོད་པའི་ལྐོག་ཚོང་པ་དགའ་རོགས་དེར་འཕྲིན་ཡིག་བྲིས་ནས་བསྐུར་
དགོས་པ་རང་རེད། ཕ་རོལ་པོ་ནི་མཐའ་སྲུང་ཉེན་རྟོག་པས་བཤལ་སྨན་བླུད་རྗེས་ཡང་
བསྐྱར་སྐྱག་གཞོང་ཆུང་བ་ཞིག་གི་སྟེང་ཙོག་ཏུ་བཅུག སྐྱག་གཞོང་ནང་དུ་དེ་མ་ཐག་ཕྱི་
ས་དང་རྡོ་རྗེ་ཕ་ལམ་གྱིས་གང་བར་གྱུར། སྨད་འཚོང་ཁང་ངོ་མ་འདི་དང་བྱམས་བརྩེ་ལྡན་
པའི་སྨད་འཚོང་ཁང་གི་བདག་མོ་གཉིས་ནི། ཨའོ་ལེ་ལི་ཡ་ནུའོ་ཡིས་དུས་ཡུན་རིང་བོའི་
བཙོན་འཇུག་ཁྲོད་རྨི་ལམ་དུ་རེ་བའི་འཇིག་རྟེན་ཡིན། ཁོ་ནི་མཛེས་སྡུག་ལྡན་པའི་ཁོར་
ཡུག་འདིར་ཡིད་ཚིམས་ནས་ཡོད། རྒྱུ་མཚན་ནི་ཉིན་དེའི་ཕྱི་དྲོར་ཨ་མཱ་ལན་ཏ“ཝུའུ་ཨེར་
སུའོ་ལ་ཡིས་ཁོའི་རེ་འདུན་སྟོང་ཟད་དུ་བཏང་རྗེས་སུ། ཁོ་དེ་མ་ཐག་གནས་འདིར་ཡོང་
ནས་སེམས་གཡེང་ཐབས་བྱས། སྤྱིར་ཁོས་རང་སེམས་ཀྱི་སྡུག་བསྔལ་མཐའ་དག་བརྗོད་དེ་
མི་གཞན་གྱིས་སེམས་མདུད་དེ་བཀྲོལ་ན་ཅི་མ་རུང་བསམ་ནའང་། མཇུག་འབྲས་ནི་པི་
ལར་ཐེར་ནེ་ལ་ཡི་པང་དུ་ཁེན་ནས་མིག་ཆུ་ཤོར་ཞོར་སྡུག་ཡུས་བརྗོད། མོས་ལག་མཐིལ་
གྱིས་ཁོའི་མགོ་བོར་བྱིལ་བྱིལ་གཏོང་ཞོར་ངུ་མཚམས་འཇོག་པའི་བར་དུ་བསྒུགས། ཁོ་ངུ་
བའི་རྒྱུ་མཚན་གསལ་བོར་མ་ཐོས་ཀྱང་། འདི་ནི་མིའི་རིགས་ཀྱི་ལོ་རྒྱུས་སྟེང་གི་ཆེས་སྔ་
བའི་སྨྲེ་སྔགས་ཤིག་ཡིན་པ་རྟོགས་སོང་།
“ད་ཆོག་གི བུ་ཆུང་།” མོ་དགོད་ཞོར་དུ “ད་ལྟ་མོ་སུ་ཡིན་པ་ང་ལ་ཤོད་ཅིག” ཟེར།
ཨའོ་ལེ་ལི་ཡ་ནུའོ་ཡིས་བཤད་མ་ཐག པི་ལར་ཐེར་ནེ་ལ་ནི་དགོད་སྒྲ་ཤོར་བྱུང་།
གནའ་བོའི་དགོད་སྒྲ་འདིའི་མཇུག་མཐའི་དགོད་ཚུལ་ནི་ཕུག་རོན་གྱི་འཁུན་སྒྲ་དང་
ཀུན་ནས་མཚུངས། མོའི་ངོས་ཐད་ནས་བརྗོད་ན། པུའུ་ཨེན་ཏིའེ་ཡ་ཁྱིམ་རྒྱུད་ཀྱི་སྐྱེས་
པའི་སེམས་ནང་རྟོགས་མི་ཐུབ་པའི་གསང་བ་ཞིག་ཡེ་ནས་མེད། རྒྱུ་མཚན་ནི་དུས་རབས་
གཅིག་གི་ཤོན་པད་ཀྱི་རོལ་རྩེད་དང་མྱོང་བརྒྱུད་ཀྱིས། མོར་ཁྱིམ་རྒྱུད་དེའི་ལོ་རྒྱུས་ནི་
འགྱུར་ལྡོག་གཏོང་ཐབས་བྲལ་བའི་བསྐྱར་ཟློས་ཤིག་ཡིན་པ་རྟོགས། གལ་སྲིད་ཤིང་རྟ་
འཁོར་ལོའི་སྲོག་ཤིང་དེ་མདུན་སྐྱོད་ཁྲོད་ཟད་མཐའ་མེད་ཚེ། འཁོར་བཞིན་པའི་འཁོར་ལོ་
དེ་སྔར་བཞིན་འཁོར་ངེས་པ་རང་ངོ་། །
“སེམས་ཁྲལ་བྱེད་མི་དགོས།” མོས་འཛུམ་དམུལ་དམུལ་ངང “མོ་ད་ལྟ་གང་དུ་
ཡོད་ཀྱང་། མོས་ཁྱོད་ལ་བསྒུགས་ནས་འདུག” ཅེས་སྨྲས་སོ། །
དེ་ནི་ཕྱི་དྲོའི་ཆུ་ཚོད་བཞི་དང་ཕྱེད་ཀའི་སྟེང་རེད། ཨ་མཱ་ལན་ཏ་ཝུའུ་ཨེར་སུའོ་ལ་
ཁྲུས་ཁང་ནས་སྒོར་བུད། ཨའོ་ལེ་ལི་ཡ་ནུའོ་ཡིས་མོ་ཁང་བའི་ཕྱི་རུ་འགྲོ་བཞིན་པ་མཐོང་།
ལུས་སྟེང་དུ་ཁྲུས་ལྭ་ཞིག་གོན་ཡོད་པ་དང་མགོ་རུ་ལག་ཕྱིས་ཤིག་དཀྲིས་འདུག ཁོས་རྐང་
མཐིལ་ཡར་བཀྱགས་ནས་མོའི་རྗེས་སུ་འབྲངས་ཏེ་ཆང་གིས་བཟི་བ་བཞིན་འདར་ཞོར་
ཁང་གསར་ནང་དུ་ཕྱིན། སྐབས་དེར་མོས་ཁྲུས་ལྭ་འཕུད་བཞིན་ཡོད་པར་ཁོ་མཐོང་བས་མོ་
སྐྲག་སྟེ་ཕྱིར་གོན་པ་རེད། མོས་ལག་བརྡ་ཞིག་དང་བཅས་འགྲམ་ན་སྒོ་ཕྱེད་ཙམ་ཕྱེ་འདུག་
པའི་ཁང་བ་དེ་བསྟན། ཨའོ་ལེ་ལི་ཡ་ནུའོ་ཡིས་ཁང་བ་དེའི་ནང་དུ་ཅ་སི་ཐུང་གིས་འཕྲིན་
ཡིག་འབྲི་བཞིན་ཡོད་ཚུལ་ཤེས།
“ཁྱོད་སོང་ཞིག” མོས་སྐད་དམའ་མོའི་སྒོ་ནས་བརྗོད།
ཨའོ་ལེ་ལི་ཡ་ནུའོ་དགོད་ཞོར་དུ་ལག་པ་གཉིས་ཀྱིས་མོའི་རྐེད་པ་ནས་བཟུང་སྟེ།
སྟོན་ཁའི་མངར་འབྲས་མེ་ཏོག་ཅིག་ཡར་བཏེགས་པ་དང་འདྲ་བར་མོ་མལ་ཁྲིའི་སྟེང་དུ་
གཡུགས། མོས་ངོ་རྒོལ་མ་བྱས་པའི་སྔོན་ལ་ཁོས་རྩུབ་དྲག་ངང་ཁྲུས་ལྭ་ལུས་ཐོག་ནས་
བཤུས། གསར་དུ་ཁྲུས་བྱས་རྗེས་ཀྱི་ལུས་པོས་ཁོ་ཧང་སངས་པར་མཛད། ཤ་ལྤགས་ཚུན་
རེ་རེ་དང་བ་སྤུ་རེ་རེ། ཐ་ན་གསང་གནས་ཀྱི་སྨེ་བའང་ཁོས་ཁང་བ་གཞན་པའི་ནང་གི་
མུན་ནག་ཁྲོད་དུ་འཆར་ཡན་བྱས་མྱོང་། ཨ་མཱ་ལན་ཏ“ཝུའུ་ཨེར་སུའོ་ལ་ཡིས་ནུས་ཤུགས་
ཡོད་རྒུ་བཀོལ་ནས་འགོག་རྒོལ་བགྱིས། སྦྱོང་བརྡར་ཐོབ་པའི་རི་དྭགས་མོ་ལྟ་བུའི་གཡོ་
སྒྱུ་དང་། སྲེ་མོང་ལྟར་འཇམ་ཞིང་མཉེན་ལ་དྲི་བསུང་འཐུལ་བའི་ལུས་པོ། དུས་མཚུངས་
སུ་ད་རུང་པུས་མོས་ཁོའི་རྐེད་པར་གཏད་རྒྱག་པ་དང་། སྡིག་པ་རྭ་ཙ་ནང་བཞིན་ཁོའི་ངོ་
གདོང་ལ་སྤར་འཛིང་བྱས། འོན་ཀྱང་ཁོ་གཉིས་ཀྱིས་འཐབ་ཅིང་འཛིང་བའི་སྒྲ་ནི་ཧ་ཅང་
ཆུང་བས། དེ་ནི་སྒེའུ་ཁུང་ཕྱེ་ནས་མཚམས་སྤྲིན་འོག་ཡིབ་ལ་ཉེ་བའི་ཉི་མར་ལྟ་སྐབས་
དབུགས་རིང་ཞིག་གཏོང་བ་དང་གཉིས་སུ་མི་འདུག འདི་ནི་འཐབ་རྩོད་དྲག་པོ་ཞིག་སྟེ།
ཤི་གསོན་ལ་ཐུག་པའི་དམག་འཁྲུག་དྲག་པོ་ཞིག་དང་མཚུངས་ནའང་། དེ་ནི་རྩུབ་པོ་དང་
འབྲེལ་བ་མེད་པ་འདྲ། རྒྱུ་མཚན་ནི་དེའི་ནང་དུ་ཡིན་ལ་མིན་པ་ལྟར་གྱི་ཕར་རྒོལ་དང་།
རྣམ་ཤེས་འཁྱམས་པོ་དང་མཚུངས་པའི་གཞའ་གཡོལ། དལ་ཞིང་སེམས་ཆུང་ཡིན་ལ་བབ་
བརླིང་ལྡན་པའི་ཆ་དག་མཐོང་ངེས་པས་རེད། དེ་བས་ཕར་རྒོལ་བྱེད་པའི་བར་གླགས་སུ་
དུས་ཚོད་འདང་ངེས་ཤིག་ཡོད་པས། སེར་ཆེན་མེ་ཏོག་སླར་ཡང་བཞད་པ་དང་། འགྲམ་
གྱི་ཁང་བའི་ནང་གི་ཅ་སི་ཐུང་ལགས་ནས་ཀྱང་གནམ་གྲུའི་སྐོར་གྱི་ཕུགས་བསམ་བརྗེད་
དུ་བཅུག་ཆོག ཁོ་གཉིས་ལ་མཚོན་ན་དགྲ་ཟླར་ལངས་པའི་མཛའ་གྲོགས་ཀྱིས་དྭངས་
གཙང་གི་རྫིང་བུའི་གཏིང་རུམ་དུ་འདུམ་འགྲིག་ཡོང་ཐབས་བྱེད་པ་དང་དབྱེར་མ་མཆིས་
སོ། །ཛ་དྲག་དང་མཛད་སྒོའི་རྣམ་པ་མངའ་བའི་འཐབ་རྩོད་ཁྲོད་དུ། ཨ་མཱ་ལན་ཏ་ཝུའུ་
ཨེར་སུའོ་ལ་ཡིས་ཁུ་སིམ་པའི་རྣམ་པ་རྒྱུན་འཁྱོངས་བྱས་ན། ཁོ་ཚོས་ཚོད་འཛིན་བྱས་
པའི་འཐབ་རྩོད་ཀྱི་སྒྲ་ལས་ཀྱང་ལྷག་ཏུ་འགྲམ་གྱི་ཁང་བའི་ནང་གི་ཁྱོ་གར་དོགས་པ་སྐྱེས་
འོང་སྙམ་པ་ལ། མོས་ཁ་ཟུམ་ནས་དགོད་ཞོར་དང་བཅས་སྔར་བཞིན་འཐབ་འཛིང་བགྱིས།
འགོག་རྒོལ་བྱེད་པ་མིན་ལ་ཡིན་ཁུལ་གྱིས་སོ་བཏབ་པ་དང་རིམ་གྱིས་ལུས་པོ་མི་འགུལ་
བར་གྱུར། ཆེས་མཐའ་མར་ཕྱོགས་གཉིས་ཀས་ཕན་ཚུན་ནི་འགྲན་ཟླ་ཡིན་ལ་ངན་འབྲེལ་
མཁན་དུ་ཡང་གྱུར་ཡོད་ཚུལ་རྟོགས་པས། འཛིང་རེས་བྱེད་པ་ནི་རྒྱུན་ལྡན་གྱི་རྩེད་མོ་དང་
ཕར་རྒོལ་བགྱི་བ་ནི་བརྩེ་བྱིལ་གྱི་ངོ་བོར་འཕོས། གློ་བུར་རྩེད་མོ་རྩེ་བའམ་ཡང་ན་འཐབ་
རྩོད་བྱེད་པར་ཆེས་ཉེ་བ་བྱུང་སྐབས། ཨ་མཱ་ལན་ཏ“ཝུའུ་ཨེར་སུའོ་ལ་ཡིས་འགོག་སྲུང་
ལྷོད་གཡེང་དུ་བཏང་། འོན་ཏེ་མོ་ནི་རང་ཉིད་ཀྱིས་བཟོས་པའི་མཇུག་འབྲས་ལ་སྐྲག་ནས་
ངོ་རྒོལ་བྱེད་བསམ་དུས་ཡོད་ཚད་འཕྱི་དྲགས་པ་རེད། རྒྱུན་ལྡན་མིན་པའི་གཡོ་འགུལ་
ཞིག་གིས་མོ་སྔར་གནས་སུ་འགུལ་མི་ཐུབ་པར་བཟོས། དེ་འབྲེལ་དུ་མོའི་ངོ་རྒོལ་གྱི་འདུན་
པའང་འགོག་ཐབས་བྲལ་བའི་རེ་འདོད་ཆེན་པོ་ཞིག་གིས་ཡོངས་སུ་མནན། བར་དེར་མོས་
འཆི་བའི་ཕ་རོལ་ཏུ་མོར་སྒུག་པའི་ལི་སེར་གྱི་སྒྲ་དང་མངོན་མེད་སྤོ་ལོའི་གཟུགས་དེ་ཅི་
ཞིག་ཡིན་ཚུལ་ཤེས་ན་འདོད། དུས་མཚུངས་སུ་མོ་ནི་རང་ཉིད་ཀྱིས་བྱི་ལའི་འཁུན་སྒྲ་ལྟ་
བུ་དེ་འབྱིན་པར་དོགས་ཙ་ན། ལག་པ་ཕར་བརྐྱངས་ཏེ་ལག་རས་ཤིག་བླངས་འོངས་ནས་
སོ་མི་འདེབས་ཀ་མེད་བྱུང་།
པི་ལར་ཐེར་ནེ་ལ་ནི་རྒྱུ་སྦ་ཤིང་ལས་བཟོས་པའི་སྒུལ་སྟེགས་སྟེང་འདས་གྲོངས་སུ་
གྱུར། དེ་ནི་སྤྲོ་དགས་ཁྱོགས་པའི་དགོང་ཟས་ཟོས་རྗེས་ཀྱི་མཚན་མོའི་དུས་ཤིག་ཡིན། མོས་
སྐབས་དེར་སྔར་བཞིན་རང་གི་སྤྲོ་སྐྱིད་གླིང་ནང་བགྲོད་པའི་སྒོ་དེ་བསྲུངས་ནས་ཡོད།
མོའི་ཁ་ཆེམས་ལ་གཞི་བཅོལ་ཏེ། མི་རྣམས་ཀྱིས་མོ་དུར་སྒམ་ནང་བཅུག་མ་སོང་། དེ་ལས་
ལྡོག་སྟེ་མོ་ནི་རྒྱུ་སྦ་ཤིང་ལས་བཟོས་པའི་སྒུལ་སྟེགས་སྟེང་ཙོག་ཏུ་བཅུག་ཐོག སྟོབས་ཀྱིས་
ཁེངས་པའི་གསར་བུ་བརྒྱད་ཀྱིས་སྐྱེ་དངོས་ལུང་ཧྲེ་ལན་གྱིས་བརྒྱུས་པའི་ཐག་པ་སྦོམ་པོ་
སྤྱད་དེ་གར་སྟེགས་དམའ་མོའི་དཀྱིལ་དབུས་སུ་བརྐོས་ཟིན་པའི་དོང་ཆེན་པོའི་ནང་དུ་
བཅུག ཁྲག་རྒྱུད་འདྲེས་མར་གཏོགས་པའི་གསར་མོ་ཡོད་དོ་ཅོག་གིས་ལུས་སུ་ལྭ་བ་ནག་
པོ་གོན་པ་དང་། དྲག་ཏུ་ངུས་འབྲས་སུ་སོ་སོའི་བཞིན་རས་དཀར་པོར་གྱུར་ནས་བདོག མོ་
ཚོས་དུས་ཐོག་དེར་དྲན་འོངས་པའི་གྱེས་བྲལ་གྱི་སྦྱོར་བ་ནི་རང་རང་སར་རྣ་ལོང་དང་
བྲང་འཛེར་མེ་ཏོག མཛུབ་དཀྲིས་བཅས་བླངས་ཏེ་དུར་དུ་སྦ་སའི་དོང་ནང་གཡུགས་པ་
རང་རེད། ཆེས་མཐའ་མར་དོང་ཁ་ནི་རུས་མིང་དང་ལོ་ཟླ་ཚེས་གསུམ་ཅི་ཡང་བྲིས་མི་སྣང་
བའི་དུར་བྱང་ཞིག་གིས་བཅད་སོང་ལ། དེའི་སྟེང་དུ་ཡ་མ་ཞུང་རི་སྐྱེས་ཇ་ལོ་རུབ་སྤུངས
ཀྱིས་དེའུ་འབུར་ཆུང་བ་ཞིག་བཟོས་པ་བཅས་ཡིན། མཐུད་ནས་མོ་ཚོས་སྲོག་ཆགས་ཀུན་
པོར་དུག་བླུད་ནས་བསད་རྗེས། སོ་ཕག་དང་ཐལ་འདམ་སྤྱད་དེ་སྒོ་དང་སྒེའུ་ཁུང་ཚང་མ་
བཅད་ཟིན་འཕྲལ། གཞི་ནས་རང་རང་གི་གྱོན་ཆས་འཇུག་སའི་སྒམ་བསྣམས་ཏེ་ཡུལ་
ཕྱོགས་གཞན་དུ་ཆས། སྒམ་གྱི་ནང་ད་རུང་དམ་པའི་སྐུ་དང་དུས་དེབ། ཚོན་མདོག་རི་མོ།
རྒྱང་ཐག་རིང་ལ་ཁྱད་དུ་མཚར་བའི་དུས་ཐུང་འགྲོགས་བཟང་གི་འདྲ་པར་བཅས་ཀྱང་
འདུག ཁོ་ཚོ་ལས་ཁ་ཤས་ཀྱིས་རྡོ་རྗེ་ཕ་ལམ་གཏོང་བར་བྱེད་ཅིང་། ལ་ལས་མིའི་ཤ་ཟ་བ་
དང་། རེ་འགའ་ནི་སྤྱིའི་རྒྱ་མཚོ་ཡི་ཕྱོགས་སུ་ཤོན་པད་ཀྱི་རྒྱལ་པོར་བསྐོས་པར་མངོན།
འདི་ནི་མཇུག་སྒྲིལ་ཚུལ་ཞིག་ཡིན། དེ་ཡང་པི་ལར“ཐེར་ནེ་ལ་ཡི་དུར་སའི་མདུན་
དུ། སྨད་འཚོང་མ་རྣམས་ཀྱིས་དམ་པའི་བསྔགས་ཚིག་གྱེར་ལེན་དང་ཕྲེང་བ་བར་མེད་
འདྲེན་པའི་དུས་སྐབས་ནང་། གནའ་བོའི་འཇིག་རྟེན་གྱི་ཆེས་མཐའ་མའི་ཤུལ་རྫས་ཐོར་
བུ་དག་ཀྱང་རུལ་ནས་མེད་པར་གྱུར། དུས་སྐབས་དེ་འདྲ་ཤར་བའི་སྔོན་དུ་མཁས་པ་ཅ་
ཐའེ་ལུའོ་ནེ་ཡས་དུས་བཞི་དབྱར་ལྟར་མངོན་པའི་ཕ་ཡུལ་དྲན་པའི་གདུང་བ་མ་བཟོད་
པས་ན། དཔེ་ཁང་གཙང་དག་བཟོས་རྗེས། རང་གི་ལྟེ་ཁྲག་འཕོ་སའི་ས་དབུས་རྒྱ་མཚོར་
གཏོགས་པའི་གྲོང་སྡེ་དེར་ལོག ཐག་གཅོད་དེ་ནི་མི་ཡོད་ཚད་ཀྱི་བློ་ཡུལ་ལས་འགོངས་པ་
བྱུང་། ཁོ་ནི་ངང་ལག་ཀུང་སི་ཆེས་དར་སྒང་དེར་བར་མ་ཆད་པའི་ཟིང་འཁྲུག་ལ་འབྱོལ་
ཆེད་མ་ཁུང་ཏོ་རུ་བྲོས་ནས་ཡོང་བ་ཡིན། འདི་གར་དངོས་ཡོད་དང་མི་འཚམ་པའི་གནའ་
དཔེ་དང་ཡིག་རིགས་སྣ་ཚོགས་ལྡན་པའི་དཔེ་རྙིང་ཁོ་ན་བཙོང་སའི་དཔེ་ཁང་དེ་གསར་
སྤེལ་བགྱིས། མཚམས་ལན་རེར་ཁ་གཏད་ཀྱི་ཁང་བའི་ནང་རྨི་ལམ་ལ་བརྟག་པར་སྒུག་
བཞིན་པའི་མི་དག་དཔེ་ཁང་ནང་ཡོང་ངེས་པ་དང་། སྣང་དོགས་ཅི་ཡང་མེད་པར་ཤོག་ལྷེ་
འགའ་ཕར་སློག་པར་འགྱུར་ཏེ། ཚུལ་དེ་དཔེ་དེབ་རང་ནི་གད་སྙིགས་ལས་བཏུས་ཡོང་བ་
དང་མཚུངས་པ་འབྱུང་། ཁོའི་མི་ཚེའི་ཕྱེད་ཀ་ནི་ཚ་གདུག་ཆེ་བའི་དཔེ་ཁང་རྒྱབ་ཀྱི་ཁང་
བ་དེའི་ནང་བསྐྱལ་བ་རེད། རྒྱུན་དུ་སློབ་མ་ཚོས་སྦྱང་དེབ་ལས་གཤགས་ཡོང་བའི་ཤོག་
ངོས་སུ་ཚོན་མདོག་རྒྱ་སྨུག་ཅན་གྱི་ཡི་གེ་རབ་རིབ་མང་པོ་བྲིས་འགྲོ་སྟེ། མི་སུས་ཀྱང་དེའི་
ནང་དོན་ཡང་དག་པ་ནི་རྟོགས་མི་སྲིད། ཨའོ་ལེ་ལི་ཡ་ནུའོ་ཡིས་ཁོ་ངོ་ཤེས་དུས་སུ། ཁོས་
སྔར་ནས་རྩོམ་གྱི་མ་ཕྱི་སྒམ་ཆེན་པོ་གཉིས་བསགས་ཚར་འདུག ཚུལ་དེས་མི་ལ་དབང་
མེད་དུ་མེར་ཅི་ཡ་ཏེ་སིའི་ལུག་ལྤགས་ཤོག་བུའི་དེབ་དྲན་དུ་འཇུག་ངེས། ཁོ་ལམ་ལ་ཆས་
ཁར་གཞི་ནས་སྒམ་གསུམ་པ་མོའི་ཁ་བགང་སོང་། ཚུལ་འདི་ལས་ཁོས་ནི་མ་ཁུང་ཏོ་རུ་ཅི་
ཡང་ལས་མེད་ཚུལ་རྟོགས་པར་འགྱུར། ཁོ་དང་རྒྱུན་དུ་འབྲེལ་བ་བགྱིད་མཁན་ལ་གྲོགས་
པོ་བཞི་ཡོད་ཅིང་། ཁོས་ནི་ཁོ་ཚོ་སློབ་ཆུང་དུ་ཞུགས་དུས་ནས་དཔེ་དེབ་སྤྱད་དེ་ཁོ་ཚོར་
རྩེད་ཆས་འཕང་ལོའམ་ཤོག་བྱ་བཅས་དང་རྗེ་བར་བྱེད་ལ། ཡང་ཁོ་ཚོའི་སྣེ་ཁྲིད་དེ་སའེ་
ན་ཅ་དང་ཨའོ་ཝེ་ཏེ་སོགས་ཀློག་པར་འགྱུར། ཁོས་གནའ་རྩོམ་འབྲི་མཁན་གྱི་རྩོམ་པ་པོ་
དེ་ཚོ་གླེང་དུས་རང་ཁྱིམ་གྱི་མི་དག་བརྗོད་པ་ལྟ་བུ་རེད། ཕར་བལྟས་ན་མཁས་དབང་རིམ་
བྱོན་དེ་དག་ནི་ཁོའི་ཁང་བ་གཅིག་ནང་གི་འདུག་རོགས་དང་འདྲ་བ་བཞིན་དུ་སྣང་། ཁོས་
ད་རུང་མ་གཞི་ནས་རྟོགས་མི་འོས་པའི་གསང་བ་སྐོར་ཞིག་ཀྱང་ཤེས་ཏེ་ཡོད། དཔེར་ན་
དམ་པ་ཨའོ་ཀུའུ་སི་ཏིང་གིས་ཁྲིམས་གོས་ནང་དུ་ལོ་བཅུ་གཉིས་ལ་ལུས་དང་མ་འབྲལ་
བར་བྱས་པའི་བལ་གྱི་ཁན་སྦྱར་དོག་མོ་ཞིག་གོན་འདུག་པ་དང་། ལྷ་པ་ཨེར་ན་ཏུའོ“ཏེ“པི་
ལ་ནུའོ་ཝ་ལོ་ན་གཞོན་དུས་སྡིག་པ་རྭ་ཙས་དུག་མདུང་གིས་བརྒྱབ་པས་ཕྱིས་སུ་སྐྱེས་པ་
ཡི་ནུས་པ་མེད་པར་བཏང་བ་བཅས་སོ། །ཁོ་ནི་ཡི་གེ་ལ་དགའ་བའི་ཚ་འུར་ནང་དད་གུས་
ཡོད་ལ་འཕྱ་ཁྲེལ་ཡང་བདོག རང་གིས་བྲིས་པའི་རྩོམ་ལའང་རྣམ་འགྱུར་གཉིས་བཟུང་
བར་སྣང་། ཨེར་ཧྥུན་སུའོ་ཡིས་ཁོའི་རྩོམ་དེ་དག་ཡིག་སྒྱུར་བྱ་སླད་ཅ་ཐའེ་ལུའོ་ནེ་ཡའི་
སྐད་བསླབས་ནས་ཤེས་ཟིན་པར། རྒྱུན་དུ་རྩོམ་ཡིག་སྐོར་ཞིག་ཁུག་མའི་ནང་བཅུག་སྟེ་
བདོག དེར་མདོག་མི་གཅིག་པའི་ཚགས་པར་དྲས་མ་དང་ལས་རིགས་ཁྱད་མཚར་ཅན་
བྲིས་པའི་ལག་དེབ་བཅས་བརྫངས་ནས་ཡོད། མཐའ་འབྲས་སུ་ཉིན་ཞིག་གི་དགོང་མོར་
ལུས་པོ་བཙོངས་ཏེ་ཁ་གསོ་བཞིན་པའི་བུ་མོ་ཞིག་གི་ཁྱིམ་ནང་བོར་སོང་། མཁས་པ་རྒན་
པས་ཤེས་རྗེས་སུ་སྙིང་རླུང་དྲག་ཏུ་མ་ལངས་པའི་ཁར། དེ་ལས་ལྡོག་སྟེ་སྐད་ཆེན་པོ་ཕྱུང་
ནས་བགད་པར་མ་ཟད། དེ་ནི་རྩོམ་རིག་གི་རང་བྱུང་ལོག་མལ་དངོས་དེའོ་ཟེར། ཁོ་རང་
ཡུལ་དུ་ལྡོག་པའི་སྐབས་སུ་རྣམ་པ་ནི་དེ་སྔོན་དང་མི་འདྲ་བར་གྱུར། ཁོས་གཞན་དག་གི་
ཁ་ཏ་ལ་ཁ་ཡ་མི་བྱེད་པར་ཨུ་ཚུགས་སྒོས་རྩོམ་གྱི་མ་ཕྱི་སྒམ་གསུམ་པོ་འཁྱེར་རྒྱུ་ཡིན་ཞེས་
བརྗོད་པར་མ་ཟད། ད་དུང་ཁ་ཐ་ཧོ་ནའི་ཡུལ་སྐད་ཀྱིས་མངགས་འདྲེན་བྱེད་པར་སྐུལ་
བའི་མེ་འཁོར་བདག་དོམ་མཁན་དང་ཚིག་བཙོག་པོས་སྡིགས་རེས་བྱས་པས། ཆེས་མཐའ་
མར་ཁོར་སྒམ་དང་མཉམ་པོར་འགྲུལ་བཞུད་མེ་འཁོར་ནང་བུད་ཆོག་པའི་བཀའ་ཡིག་
ཁྲོལ། “མིའི་རིགས་འཁོར་སྒམ་ཨང་དང་པོའི་ནང་ཙོག་ཅིང་། རྩོམ་རིག་ནི་ཟོང་སྐྱེལ་
འཁོར་སྒམ་ནང་བཙངས་པའི་ཉིན་དེ་སླེབས་པར།” ཁོས་དེའི་དུས་མུ་མཐུད་ནས “འཇིག་
རྟེན་འདི་གཞི་ནས་ཚར་སོང་བ་ཡིན” ཞེས་སྨྲས་སོང་། འདི་ནི་ཁོས་ཆེས་མཐའ་མར་
བཞག་པའི་སྐད་ཆ་ཡིན། ཁོས་ཆེས་མཐའ་མར་རྡོག་ཁྲེས་གྲ་སྒྲིག་བྱེད་པའི་གཟའ་འཁོར་
དེའི་ནང་གི་སྡུག་ནས་བཤད་ས་མི་འགྲོ་བའི་ཚད་དེ། ཕྱིར་ལྡོག་པའི་དུས་རང་ཉེ་སར་
བཅར་བ་དང་འབྲེལ་ནས་ཁོའི་རྩུབ་གཤིས་ནི་ཇེ་སྡུག་ནས་ཇེ་ཐུ་རུ་ལོག ཚུལ་དེ་ཇེ་
བཙོག་ཏུ་གྱུར་པ་དང་བསྟུན་ནས་དོན་དག་ཅི་ཞིག་ལས་པའང་སེམས་ནང་དྲན་རྒྱུ་མེད་
པར་འགྱུར་ཏེ། དངོས་པོ་གང་ཞིག་གསལ་ཐག་ཆོད་པོར་གྲུ་ག་འདིར་བཞག་ཀྱང་གཞན་
དུ་རྙེད་པ་འབྱུང་། ཚུལ་དེ་ནི་དང་ཐོག་ཧྥེ་ཨེར་ནན་ཏར་མནར་གཅོད་གཏོང་མཁན་གྱི་
གདོན་འདྲེ་ཡིས་ཕྱོགས་ཀུན་བསྐོར་འདུག་པ་དང་ཡང་དག་མཚུངས།
“ལྟས་ངན།” (1) ཁོས་ཁོང་ཁྲོ་ཆེན་པོའི་ངང “ལོན་ཏོན་གྱི་སློབ་སྟོན་ཚོགས་འདུ་
ཨང་ཉེར་བདུན་པ་ཟེར་བ་སྐྱུར་ཅིག” ཅེས་བཤད།
ཧིར་མན་དང་ཨའོ་ལེ་ལི་ཡ་ནུའོ་གཉིས་ཀྱིས་ཁོའི་འགྲུལ་སྐྱོད་ལ་འགན་འཁུར་
ནས་གྲ་སྒྲིག་བྱས། ཁོ་ཚོས་བྱིས་པ་ཞིག་ལ་ཁ་གཏད་གཅོག་པ་དང་འདྲ་བར། མེ་འཁོར་གྱི་
འཛིན་བྱང་དང་ལམ་ཡིག་བཅས་ཁོའི་གློ་ཁུག་ནང་བཅུག་རྗེས་བདེ་འཇགས་ཁབ་སྒྲོག་
གིས་ལེགས་པོར་འཛེར། དེའི་ཁར་ད་རུང་ཁོར་མ་ཁུང་ཏོ་ནས་ལམ་ལ་ཆས་ཏེ་ཐད་ཀར་པ་
སའེ་ལུའོ་ནར་གང་ལྟར་སླེབ་འགྲོ་ཞིང་། ལམ་བར་བསྒྲུབ་དགོས་པའི་དོན་ཇི་སྙེད་གསལ་
བའི་རེའུ་མིག་ཅིག་ཀྱང་བཀོད། འོན་ཏེ་ཁོས་བསམ་གཟས་ནས་མིན་ཡང་ནང་དུ་ཁྱིམ་
དེའི་ནོར་རྫས་ཀྱི་ཕྱེད་ཀ་བཅུག་སྣང་བའི་རྐང་སྣམ་ནི་གད་སྙིགས་སྤུངས་པའི་གཞི་རུ་དོར་
སོང་། ལམ་ལ་ཆས་ཁའི་སྔ་དགོང་མོར། ཁོས་མ་རྩོམ་འཇོག་སའི་སྒམ་གྱི་ཁ་འཛེར་མས་
དམ་པོར་བརྡབས་རྗེས། གྱོན་ཆས་མཐའ་དག་འདི་གར་སླེབས་སྐབས་ཁྱེར་ནས་ཡོང་དུས་
ཀྱི་རྡོག་ཁྲེས་འཇོག་སའི་སྒམ་དེའི་ནང་བརྫངས། མཐུད་དེ་ཉ་ལྕིབས་ཕྱི་སྐོགས་དང་འདྲ་
བའི་མིག་ཟུང་ཕུར་ཕུར་འགའ་བྱས་ཤིང་། དེ་ནས་ཁོའི་འཁྱམས་སྐྱོད་ལོ་ཟླར་འགྲོགས་
འོངས་པའི་དཔེ་དེབ་རྣམས་ལ་མཛུབ་མོ་བཙུགས་ཏེ། གུས་མེད་རྩིང་སྤྱོད་ཀྱི་སྨོན་ཚིག་
སྒྲོག་པའི་ངག་གིས་འདི་ལྟར་གསལ་བསྒྲགས་གནང་བྱུང་།
“རྙིང་ཧྲུལ་འདི་དག་ཁྱོད་ཚོར་བསྐྱུར་བ་ཡིན།”
ཟླ་བ་གསུམ་གྱི་རྗེས་སུ། ཁོ་ཚོར་ཡིག་སྐོགས་ཆེ་བ་ཞིག་འབྱོར་བྱུང་། དེའི་ནང་དུ་
འཕྲིན་ཡིག་ཉེར་དགུ་དང་འདྲ་པར་ལྔ་བཅུ་ལྷག་བཅུག་ནས་བདོག་སྟེ། ཡོད་ཚད་པོ་ནི་
ཁོ་མཚོ་ཐོག་ཏུ་སྐྱོད་སྐབས་ཁོམ་པ་བྱུང་དུས་བསགས་ནས་ཡོང་བ་རེད། དེ་དག་ལ་ལོ་ཟླ་
གསལ་བོར་བཀོད་མེད་ཀྱང་། འཕྲིན་ཡིག་རྣམས་ཀྱི་སྔ་ཕྱི་བསྒྲིག་པར་དཀའ་ཁག་གང་
ཡང་མེད། ཆེས་ཐོག་མའི་འཕྲིན་ཡིག་ནང་། ཁོས་སྔར་རྒྱུན་ལྟར་མཚར་ཉམས་ཀྱིས་འགྲུལ་
བཞུད་ལམ་བར་གྱི་ཟིང་ཆ་སྣ་ཚོགས་གླེངས་འདུག དེར་ཁོས་ནི་སྒམ་གསུམ་པོ་གྲུ་མཛོད་
ནང་འཇོག་པར་མི་འཐད་པའི་སྐྱེལ་འདྲེན་ལྟ་རྟོག་མི་སྣ་དེ། རྒྱ་མཚོ་ཆེན་པོའི་ཀློང་དུ་
ཇི་ལྟར་འཕེན་པའི་ཚུལ་དྲན་པ་དང་། ཡང་བུད་མེད་ཅིག་ནི་གླེན་ཞིང་རྨོངས་པའི་སྒོ་
ནས་གྲངས་ཀ “13” ལ་འཇིགས་དངངས་སྐྱེས་ཀྱང་། དེ་ནི་རྨོངས་དད་གཏན་ནས་མིན་
པར། ཡིན་ངོ་མ་དེ་མོའི་ཚོར་ངོགས་སུ་གྲངས་ཀ་ནི་རྫོགས་མཐའ་བྲལ་བ་ཞིག་ཡིན་ནོ། །
དེ་བཞིན་ཁོས་ཆེས་ཐོག་མའི་དགོང་ཟས་ཟ་སྐབས། གྲུའི་སྟེང་གི་འཐུང་ཆུ་ལ་ནི་ལའེ་ལི་
ཏ་ཆུ་མིག་ནང་གི་ཆུ་ལྟ་བུར་ནམ་ཕྱེད་སྐབས་ཀྱི་མངར་ཚལ་གྱི་བྲོ་བ་མངའ་ཚུལ་རྟོགས་
ཤིང་། དེའི་ཐད་དུ་རྒྱལ་བསྐུགས་ནས་རྒྱལ་ཁ་ཐོབ་ཚུལ་སོགས་འདུ། དེ་ལྟར་ཉི་མ་རེ་རེ་
བཞིན་ཕར་འདས་ཙ་ན། ཁོ་ནི་གྲུའི་སྟེང་གི་དངོས་ཡོད་འཚོ་བར་རིམ་གྱིས་མོས་པ་བྲལ་
བར་གྱུར་པ་དང་། དེ་ལས་ལྡོག་པར་མ་ཁུང་ཏོ་ཡི་ཡོད་ཚད་དེ། ས་སྲོས་ལ་ཉེ་སྐབས་ཀྱི་
དོན་དག་ཕྲན་ཚེགས་ཀུན་པོ་ཡང་ཁོའི་ཡིད་འཁྲེང་སའི་གཞི་མ་རུ་གྱུར་སོང་། རྒྱུ་མཚན་
ནི་གྲུ་གཟིངས་རིམ་གྱིས་རྒྱང་དུ་ཕྱིན་པ་དང་བསྟུན་ནས། དྲན་པའི་ཡོལ་ངོས་སུ་སྐྱོ་གདུང་
གི་ཚོན་མདོག་ནི་ཇེ་མཐུག་ནས་ཇེ་སྟུག་ཏུ་གྱུར་ངེས་པས་རེད། དྲན་གདུང་གི་ཟབ་ཚད་
དེ་འདྲ་པར་ལས་ཀྱང་གསལ་ཐག་ཆོད་པོར་མངོན་པར་འགྱུར་བཞིན་སྣང་། ཆེས་ཐོག་
མའི་འདྲ་པར་ངོས་སུ། ཁོའི་ལུས་སུ་རྩལ་སྦྱོང་ལྭ་བ་གོན་པ་ལ། དཔྲལ་ངོས་སུ་སྐྲ་ལོ་དཀར་
པོ་འཕུར་སྐྱོད་བྱེད་ཅིང་། རྒྱབ་ངོས་ནི་ཟླ་བཅུ་པའི་ཅ་ལི་པི་མཚོ་ཡི་མཚོ་རླབས་འཕྱུར་
བའི་རང་གཟུགས་ཡིན་པར། བལྟས་ཙམ་ཉིད་ནས་སྤྲོ་སྐྱིད་ཀྱི་རྣམ་པས་ཁེངས་པ་ཤེས་ཐུབ།
ཆེས་མཐའ་མའི་འདྲ་པར་སྐོར་ཞིག་གི་ནང་དུ། ཁོ་ནི་གྲུ་གཟིངས་ཀྱི་གཅལ་དུ་ལངས་
ཤིང་ལུས་པོ་མདོག་མེད་ཀྱི་ཤམ་ལྭས་གཅུད་པ་དང་། སྐེ་རུ་རྒྱུ་སི་ལས་བྱས་པའི་སྐེ་གཅུ་
བསྣར་ལ། ངོ་མདོག་སྐྱ་ཐོག་སེམས་རྣལ་དུ་འབབ་མི་ཐུབ་པ་ལྟར་སྣང་ཞིང་། རྡོག་འོག་གི་
གྲག་འགུལ་མེད་པའི་གྲུ་གཟིངས་ཀྱང་སྟོན་དུས་ཀྱི་མཚོ་ཀློང་དུ་རྨི་ལམ་ནང་རྒྱུ་བ་ལྟར་
མདུན་དུ་སྐྱོད་པར་བྱེད། ཧིར་མན་དང་ཨའོ་ལེ་ལི་ཡ་ནུའོ་གཉིས་ཀས་ཁོར་འཕྲིན་ལན་
བསྐུར། ཆེས་ཐོག་མའི་ཟླ་བ་འགའི་རིང་ལ་ཁོ་ཚོས་བར་མེད་དུ་ཕན་ཚུན་འཕྲིན་ཡིག་
བསྐུར་རེས་བགྱི་བས། མིའི་ཚོར་བར་ཁོ་ནི་མ་ཁུང་ཏོ་རུ་ཡོད་དུས་ལས་ཀྱང་ཆེས་ཉེ་འདྲ་
བྱུང་ཙ་ན། ཁོ་རྒྱང་དུ་གྱེས་པའི་ཆར་སྐྱོ་སྡུག་གང་ཡང་མ་བྱུང་། དང་ཐོག་ཁོས་ནི་འཕྲིན་
ཡིག་ནང་ཡོད་ཚད་སྔོན་ཆད་དང་དབྱེར་མེད་དེ། ཁོ་སྐྱེ་སའི་ཁྱིམ་ནང་སྔར་བཞིན་ཟིང་
སྐྱའི་མདོག་ཅན་གྱི་འབུ་ཨ་ར་ར་ཡོད་ཅིང་། སོབ་གོར་བར་གཅུད་ངེས་ཀྱི་ཧྥེ་ཉ་སྐམ་པོའི་
བྲོ་བ་སྔོན་ཆད་དང་འདྲ་ཞིང་། གྲོང་སྡེའི་ནང་གི་རྦབ་ཆུས་ས་སྲོས་ཀྱི་དུས་ནང་སྔར་ལྟར་
དྲི་བསུང་ནི་ཕྱོགས་ཀུན་ཁྱབ་ཏུ་བཅུག་འགྲོ་ཟེར། སྦྱང་དེབ་ཀྱི་ཤོག་ལྷེ་ཐོར་བུའི་ངོས་སུ་
ཡང་བསྐྱར་སྨུག་མདོག་གི་ཡིག་ཚུགས་བབས་འདུག་སྟེ། དེའི་ནང་གསེས་སུ་ད་རུང་ཁོ་
ཚོ་བཞི་པོར་ཁ་ཁར་བྲིས་པའི་དུམ་ཚན་ཡང་བདོག དེ་ཡང་སྤྱིར་བཏང་དུ་ཁོ་རང་ངོས་
ཀྱི་ཕྱི་ཚུལ་ནས་ཚོར་མ་སོང་ནའང་། སེམས་ཁམས་ཇེ་བཟང་ལ་ཕྱིན་རྗེས་སུ་བྲིས་པའི་སྤྲོ་
སྐྱིད་མཁར་སྙེག་གི་འཕྲིན་ཡིག་ནི། རིམ་བཞིན་དུ་སེམས་ཕམ་སྤྲོ་ཉམས་མངོན་པའི་སློབ་
སྟོན་ཡི་གེའི་ངོ་བོར་འཕོས། དགུན་དུས་ཀྱི་མཚན་མོར། ཐབ་ཐོག་གི་ཟངས་པའི་ནང་གི་ཁུ་
དྭངས་ལྷོག་ལྷོག་ངང་གདུ་བའི་ཚེ་ན། ཁོས་ནི་དཔེ་ཁང་རྒྱབ་རོལ་གྱི་ཁང་བའི་ནང་གི་ཚ་
གདུག་དེ་དྲན་འོངས། ཚ་ཟེར་ཅན་ནི་རྡུལ་གྱིས་ཟིན་པའི་པ་དན་ཁམ་སྡོང་སྟེང་འཕྲོས་པར་
ཝང་སྒྲ་ཕྲན་བུ་གྲག་ཅིང་། ཡང་དགུང་ཉལ་སྟེག་པའི་དུས་སུ་བྱིང་རྨུགས་ཀྱི་ཀློང་དུ་གྲག་
ངེས་པའི་མེ་འཁོར་གྱི་རླངས་དུང་གང་དེ། ཁོས་མ་ཁུང་ཏོ་རུ་ཡོད་དུས་དགུན་ཁའི་ཐབ་
ཐོག་གི་ཁུ་དྭངས་ཚ་མོ་དྲན་པ་དང་གཉིས་སུ་མི་འདུག ད་རུང་ཚིག་ཇ་བཙོང་མཁན་གྱིས་
བསྒྲགས་པའི་འབོད་སྒྲ་དང་དཔྱིད་དུས་འགྲོས་མྱུར་མོར་འཕུར་འགྱུར་གྱི་ཅོ་ག་སོགས་ཀྱང་
ངོ་། །དྲན་པ་རིགས་དེ་གཉིས་ནི་མེ་ལོང་ཆེན་པོ་ཟུང་ཞིག་ཁ་གཏད་དུ་བསླངས་པ་དང་འདྲ་
སྟེ། ཁོ་ནི་བར་དུ་བཙིར་འོང་དུས་ཅི་བྱ་འདི་བྱེད་མེད་པར་བཏང་འགྲོ་བ་ལ། ཚད་མཐོ་བའི་
ཐོད་བརྒལ་གྱི་རྒྱུན་དེའི་མུ་རྒྱུན་སྐྱོང་མ་ནུས། ཆེས་མཐའ་མར་ད་དུང་ཁོ་ཚོ་ཀུན་པོ་མ་ཁུང་
ཏོ་དང་གྱེས་དགོས་པ་དང་། ཁོས་བརྒྱུད་སྤེལ་བྱས་པའི་མི་ཆོས་སྐོར་གྱི་ཤེས་བྱ་མཐའ་དག་
བརྗེད་དུ་འཇུག་དགོས་པར་མ་ཟད། ཧོ་ལ་སི་ཁོ་འདྲེ་མཐོང་སར་འགྲོ་རུ་ཆུགས་ཤིག་ཅེས་
ཀྱང་ལབ་སོང་། ཁོས་ད་རུང་གནས་གང་དུ་ཕྱིན་ཀྱང་ངེས་པར་ཡིད་ལ་འཛིན་དགོས་རྒྱུ་ནི།
འདས་པ་ཐམས་ཅད་རྫུན་མ་ཡིན་ཞིང་། ཕྱིར་དྲན་ཡོད་ཚད་ལ་ཕྱི་ལམ་བྲལ་ཐོག དཔྱིད་ཀ་
ནི་དུས་ནམ་ཡང་ཕྱིར་ཡོང་མེད་པ་ལས་གཞན། ཆེས་སྐྱོ་ཧམ་ཚ་ཞིང་ཆེས་རྣམ་དག་གི་བརྩེ་
དུངས་ཀྱང་ཆེས་མཐའ་མར་མིག་སྔུན་གྱི་སྤྲིན་པ་དང་གཉིས་སུ་མེད་པར་གྱུར་འགྲོ་ཞེས་
གདམས་སོ། །
ཨེར་ཝ་ལུའོ་ནི་ཆེས་སྔོན་མ་བྱས་ནས་གདམས་པ་ཡིད་ལ་བཅངས་ཏེ་མ་ཁུང་ཏོ་
དང་ཁ་གྱེས། ཁོས་ཡོད་ཚད་བཙོངས་ཟིན། དེའི་ནང་ཁྱིམ་གྱི་ལྷས་དཀྱིལ་དུ་ལམ་འགྲོ་
པར་འཇིགས་སྐུལ་བྱེད་སྤྱད་ཀྱི་སྟག་ཅིག་ཡོད་པའང་ཐེ་བ་ཡིན། མཐུད་ནས་ཡུན་བརྟན་
གྱི་མེ་འཁོར་འཛིན་བྱང་ཞིག་ཉོས་རྗེས། དམིགས་པ་མཐའ་བྲལ་གྱི་མེ་འཁོར་དེའི་ནང་
དུ་བུད། ཁོས་ནི་ལམ་བརྒྱུད་ཀྱི་ཚིགས་མལ་དུ་ཡིག་སྐོགས་མེད་པའི་འཕྲིན་ཡིག་རེ་
བསྐུར་ཡོང་ལ། སྤྲོ་སེམས་མཁར་སྙེག་གི་ཚུལ་དུ་མེ་འཁོར་སྒེའུ་ཁུང་ཁར་གང་མྱུར་ངང་
ཡལ་ངེས་ཀྱི་འཇིག་རྟེན་མི་ཡུལ་འདིའི་རྣམ་པ་མང་པོ་སྤྲོས་བརྗོད་བྱེད་ཅིང་། ཚུལ་དེ་
ནི་མགྱོགས་དྲགས་པའི་སྙན་ངག་རིང་བོ་ཞིག་སིལ་བུ་མོད་པོར་བཏང་སྟེ་བརྗེད་ངས་ཀྱི་
ཡུལ་གྲུར་ཁ་གཏད་དེ་ལམ་གང་བོར་སྟོར་ནས་ཕྱིན་པ་དང་འདྲ་བར་འདུག དེའི་ནང་
ལུའུ་དབྱི་སི་ཨན་ནའི་སྲིང་བལ་གྱི་ཞིང་ནང་གི་ཁྱད་དུ་མཚར་བའི་མི་ནག་དང་། ཁེན་
ཐ་ཅི་ཡི་ལྗང་མདོག་གི་ནེའུ་གསིང་གཞི་ཡི་བང་རྩལ་རླུང་ལས་སྐྱེན་པའི་རྟ་མཆོག ཡ་
ལི་སང་ནའི་དམྱལ་བའི་མུན་མདོག་ཁྲོད་ཀྱི་ཀེ་རི་སེའི་བརྩེ་ལྡན་ཕོ་མོ། སྨི་ཞེ་ཀེན་མཚོ་
འགྲམ་དུ་ཆུ་ཚོན་རི་མོ་འབྲི་བཞིན་པའི་ཚི་ལེན་དམར་པོ་གོན་མཁན་གྱི་གཞོན་ནུ་མ་
སྟེ། མོས་ཚོན་པིར་བཀྱགས་ནས་ཁོར་གུས་འདུད་ཞུ་བ་ནི། ཁ་འབྲལ་བ་མིན་པར་ཡང་
བསྐྱལ་མཇལ་བར་རེ་བ་ཞུ་ཚུལ་ཏེ། རྒྱུ་མཚན་དྲངས་ན་མོས་མིག་སྔུན་དུ་རྒྱུ་བཞིན་པའི་
མེ་འཁོར་འདིར་ཕྱིར་ལམ་བྲལ་བ་མི་རྟོགས་པས་རེད། དེར་མཐུད་ནས་ཨེར་ཧྥུན་སུའོ་དང་
ཧིར་མན་གཉིས་ཀའང་གཟའ་དྲུག་པ་ཞིག་ལ་གཏད་དེ་ཡུལ་འདི་དང་ཁ་བྲལ་བ་དང་།
འཆར་གཞི་ནི་གཟའ་དང་པོའི་ཉིན་ཕྱིར་ཡོང་རྒྱུ་རང་ཡིན་མོད། དུས་དེ་ནས་བཟུང་
བཟང་ངན་གྱི་གཏམ་ཅི་ཡང་གོ་ཐོས་མེད་པར་གྱུར། མཁས་པ་ཅ་ཐའེ་ལུའོ་ནེ་ཡ་སོང་སྟེ་
ལོ་གཅིག་འགོར་རྗེས་སུ། ཅ་ཧྥུའུ་ལེར་ཁེར་མོ་ད་རུང་མ་ཁུང་ཏོ་རུ་བསྡད་ནས་ཡོད། ཁོས་
དོན་དག་ཅི་ཡང་འཁྱོངས་ཀྱིན་མེད་དེ། ཉི་ཀོ་ལུའོ་མན་ཏ་ཡི་གཏན་འཇགས་མིན་པའི་
དབུལ་སེལ་མ་དངུལ་ལ་བརྟེན་ནས་འཚོ་བ་རོལ་ཀྱིན་གདའ། ཁོ་ནི་ཧྥ་རན་སེའི་དུས་
དེབ་ཁང་ཞིག་གིས་སྤེལ་བའི་བྱ་དགའ་ཡོད་པའི་དྲི་བ་དྲིས་ལན་གྱི་བྱ་འགུལ་ཞིག་གི
ནང་དུ་ཞུགས། དེའི་ཆེས་མཐོ་བའི་བྱ་དགའ་ནི་པ་ལི་རུ་ཐེངས་གཅིག་ལ་འགྲུལ་བཞུད་
དུ་སོང་ཆོག་པ་རང་ཡིན། དུས་དེབ་མངགས་ཉོ་མཁན་ནི་དོན་ངོ་མར་ཨའོ་ལེ་ལི་ཡ་ནུའོ་
ལགས་པས། ཁོས་ཅ་ཧྥུའུ་ལེར་ལ་དྲིས་ལན་ཁ་སྐོང་རོགས་བྱེད་ཀྱིན་གདའ། མཚམས་ལན་
རེར་ཁྱིམ་དུ་འདུག་ཅིང་། དུས་ཚོད་མང་ཆེ་བ་ནི་མ་ཁུང་ཏོ་རུ་ཁེར་མོར་ལུས་པའི་སྨན་
འཇོག་སའི་ཁང་བ་དེའི་ནང་ཡོད། དེ་ནི་དཀར་བུམ་དང་རྒྱ་སྤོས་དྲི་མས་ཁྱབ་ནས་ཡོད་
ས་ཞིག་སྟེ། ཅ་ཧྥུའུ་ལེར་གྱི་ལྷོད་འཇགས་ངང་སྡོད་ལ་རངས་པའི་གྲོགས་མོ་མེར་སའེ་ཏེ་
སིའི་སྡོད་གནས་རང་ངོ་། །འདི་ནི་སྔར་ཡོད་ཀྱི་ཆེས་མཐའ་མའི་ཤུལ་བཞག་ཡིན། སྔར་
ཡོད་མཐའ་དག་རིམ་པར་རྒུད་ལམ་དུ་ཞུགས་ཀྱང་རྩ་བ་ནས་འཇིག་པའི་ཚུལ་མངོན་མི་
སྲིད། རྒྱུ་མཚན་ནི་དེ་ཉིད་རང་ངོས་ནས་མཚམས་ཚིགས་བྲལ་བར་རྒུད་ལམ་དུ་བསྙེག་
ངེས་ཀྱང་། སྐར་མ་བཅོ་ལྔ་འགོར་བར་རྩ་བ་ནས་འཇིག་པའི་ཆར་ཆེས་ཉེ་བར་གྱུར་ཀྱང་།
ཆེས་མཐའ་མའི་མཇུག་སྒྲིལ་སར་དུས་གཏན་དུ་སླེབས་མི་སྲིད་པ་ཡིན། གྲོང་རྡལ་ཧྲིལ་
པོར་གསོན་ཤུགས་ཏིལ་ཙམ་ཡང་མི་འདུག་པའི་ཁར། ལྟེ་བའི་གྲོང་ཁྱེར་སོགས་དང་ཆེས་
རྒྱང་ཐག་རིང་། དེར་ཅ་ཧྥུའུ་ལེར་ལ་བྱ་དགའ་ཆེན་པོ་ཐོབ་ཅིང་། ཁོས་ལེགས་པོར་བཀྲུས་
ཟིན་པའི་ལྭ་བ་ཁ་ཚང་གཉིས་བཟུང་ཐོག ལྷམ་ཆ་གཅིག་དང་ལ་པའོ་ལེ་ཡི་གསུང་
འབུམ་ཁ་ཚང་བཅས་བསྣམས་ཏེ་པ་ལི་རུ་ཆས་སྐབས། ཁ་ལོ་པར་ལག་གཡུག་བྱས་ནས་
གུས་སེམས་བསྟན་ཏེ་མེ་འཁོར་སྡོད་དུ་བཅུག་འཕྲལ་གཞི་ནས་སྟེང་ལ་འབུད་ཐུབ་པར་
གྱུར། སྔོན་ཆད་ཀྱི་ཐུར་ཁེ་པ་ཡི་སྲང་ལམ་ཆེན་པོ་ནི་ཀུན་གྱིས་བརྗེད་ཚར་བའི་གྲུ་ག་
ཞིག་ཏུ་གཏོགས། ཆེས་མཐའ་མའི་ཨ་རབ་པ་ཚོས་ལོ་ངོ་སྟོང་གི་སྲོལ་རྒྱུན་རྒྱུན་སྐྱོང་གིས་
སྒོ་ལམ་དུ་ཙོག་ནས་འཆི་བར་ངང་སྒུག་བྱེད་དེ། མཐའ་མཇུག་གི་སྣ་འཛོམས་རས་དག་
སྔ་མོ་ནས་བཙོངས་ཚར་བར། མུན་ནག་པའི་སྒྲོམ་ཁུང་ནང་དུ་མགོ་བོ་མེད་པའི་གཟུགས་
དཔེ་ཁོ་ན་ལྷག་འདུག ངང་ལག་ཀུང་སི་ཡི་གྲོང་རྡལ་ཐད་ནས། ཕ་ཐེ་ལི་ཞ་པུའུ་ལང་གིས་
ཨ་ལ་པ་མ་ཁུལ་གྱི་ཕུའུ་ལ་ཐེ་ཝེར་གྱི་བཟོད་པར་ཁག་པའི་མཚན་གཞུང་རིང་བོར་རྡོ་ཀུབ་
སྐྱུར་ཆུར་སྒྲེ་ཞོར་དོན་དེ་དག་གླེང་གིན་ཡོད་སྲིད་ཀྱང་། ད་ནི་གནས་དེ་རང་རྩྭ་ལྡུམ་གྱིས་
ཁེངས་པའི་བདེ་ཐང་ཞིག་ཏུ་གྱུར་ནས་བདོག ཡེ་ཤུའི་ཆོས་འཆད་མཁན་ཨན་ཧིར་གྱི་རྗེས་
སྐྱོང་པ་ནི་ཆོས་འཆད་མཁན་བགྲེས་པོ་ཞིག་སྟེ། མི་སུས་ཀྱང་དཀའ་ལས་བརྒྱབ་ནས་ཁོའི་
རུས་མིང་རྟོགས་འདོད་མེད། ཁོ་ནི་གྲུམ་བུའི་ནད་དང་དོགས་བློ་ཡིས་བསྐྱེད་པའི་གཉིད་མི་
ཡོང་བའི་ནད་དེས་སྡུག་གི་འོབས་དོང་ནང་འཕངས་པར། སྒྱིད་ལུག་པའི་ངང་དཔྱང་ཁྲིའི་
སྟེང་ཉལ་ནས་དཀོན་མཆོག་གིས་བྱམས་དང་སྙིང་རྗེ་གནང་བར་ངང་སྒུག་བྱེད་བཞིན་
མཆི། དེ་བས་རྩངས་པ་ཁ་རལ་དང་ཙི་གུས་ཉེ་ལོགས་ཀྱི་ཆོས་ཁང་ནང་ས་རྩོད་རྒྱག་པར་
ཁ་ཡ་བྱེད་ཁོམ་མི་སྣང་ངོ་། །བྱ་གཤོག་ཐོགས་ཚོགས་ཀྱིས་ཀྱང་ཡལ་བར་བོར་ཞིང་། དུས་
ཡུན་རིང་བོར་ས་མུན་དང་ཚ་གདུག་གིས་གཙེས་ནས་མི་ཚོའི་དབུགས་ཀྱི་འབྱིན་རྔུབ་
ཀྱང་དཀའ་བའི་མ་ཁུང་ཏོ་ལ་མཚོན་ན། ཨའོ་ལེ་ལི་ཡ་ནུའོ་དང་ཨ་མཱ་ལན་ཏ་ཝུའུ་ཨེར་
སུའོ་ལ་ཟུང་ནི་བརྩེ་དུངས་དང་ཁེར་རྐྱང་སྟེ། བརྩེ་དུངས་ཀྱི་ཁེར་རྐྱང་གིས་གྲོག་མ་དམར་
པོས་སྨྱོན་པ་ནང་བཞིན་འཆའ་བར་བྱེད་པའི་སྒྲ་ཡིས་གཉིད་མི་ཁུག་པར་བྱས་པའི་ཁྱིམ་
ནང་རང་བཀག་བགྱིས་ནས་ཡོད་ཅིང་། ཁོ་ཚོ་ནི་ཆེས་སྐྱིད་པའི་དབུགས་ཐོགས་ཅན་རྐྱང་
ལགས་པས། འཇིག་རྟེན་དཀར་ངོགས་འདིར་ད་ནི་ཁོ་ཚོ་ལས་སྐྱིད་པའི་མི་ཡོད་མི་སྲིད་དོ། །
ཅ་སི་ཐུང་ནི་ཕྱིར་པུའུ་ལུའུ་སའེ་ཨེར་ལ་བུད་སོང་། ཁོ་རང་ངོས་ནས་དཀའ་བའི་
ངང་གནམ་ལ་བལྟས་ནས་བསྒུགས་པའི་ཆར་སུན་སྣང་སྐྱེས་པར་མངོན། ཉིན་ཞིག་ཕར་
བསྐུར་ཚུར་བསྐུར་བྱས་པའི་འཕྲིན་ཡིག་དང་འཚོ་བར་མཁོ་བའི་དངོས་ཆས་ཡོད་དོ་ཅོག་
སྒམ་གཅིག་གི་ནང་བརྫངས་རྗེས། སེམས་སུ་གནམ་གྲུར་བསྡད་ནས་ཕྱིར་ཡོང་བའི་རེ་བ་
འཆིང་ཞོར་ལམ་ལ་ཆས། ཁོས་བློ་གཅིག་སེམས་གཅིག་གིས་འཇར་མན་གྱི་འཕྲུལ་ཆས་
ཁ་ལོ་སྒྱུར་མཁན་སྐོར་ཞིག་གི་སྔོན་དུ་འབུད་དགོས་འདོད། རྒྱུ་མཚན་ཞིབ་པར་བརྗོད་
ན། ཁོ་ཚོས་ཞིང་ཆེན་སྲིད་གཞུང་གི་སྲིད་འཛིན་པ་ཚོར་སྤོབས་སེམས་མཁའ་མཉམ་གྱི་
འཆར་གཞི་ཞིག་ཞུ་འབུལ་བྱས་ཟིན་པས་རེད། ཆེས་ཐོག་མར་དགའ་མགུར་སྤྱད་པའི་ཕྱི་
དྲོ་དེ་ནས་བཟུང་། ཨའོ་ལེ་ལི་ཡ་ནུའོ་དང་ཨ་མཱ་ལན་ཏ“ཝུའུ་ཨེར་སུའོ་ལ་གཉིས་ནི་མོའི་
ཁྱོ་གའི་མཉམ་འཇོག་མ་བྱས་པའི་དུས་ཡུན་བེད་སྤྱོད་ཀྱིས་ཉེན་ཁ་བརྒྱུད་ནས་གསང་
འཕྲད་བྱེད་ཀྱིན་གདའ། ལྷག་དོན་སེམས་འཚབ་པའི་སྒོ་ནས་གྲག་འགུལ་ལས་གཡོལ་ཅི་
ཐུབ་བགྱིས་ནའང་། དུས་ནམ་ཡང་ཁྱོ་གའི་ནམ་ཡོང་མི་ཤེས་པའི་ཁྱིམ་དུ་ཕྱིར་ལྡོག་གིས་
སྦྱོར་བ་དེ་མཚམས་གཅོད་དགོས་སུ་བཏང་འགྲོ། ཡིན་ནའང་གོ་སྐབས་ལན་གཅིག་བྱུང་
ནས་ཁྱིམ་ནང་ཁེར་སྡོད་བྱེད་དུས། ཁོ་ཚོ་ནི་རྩ་བ་ནས་སླེབས་འཕྱིས་པའི་བརྩེ་དུངས་
ཀྱི་དྲག་རླབས་ནང་བྱིང་ཞིང་ནུབ་པར་འགྱུར། དེ་ནི་སྨྱོ་རྟགས་ཚད་འདས་ཀྱི་སྤྲོ་སེམས་
ཤིག་སྟེ། ཚུལ་དེས་ཧྥེ་ཨེར་ནན་ཏའི་ཀེང་རུས་ནི་དུར་སའི་ནང་དངངས་ཤིང་འཇིགས་ཏེ་
འདར་སིག་རྒྱག་ཏུ་འཇུག་ངེས་པ་ཅན་ལགས་པར། ཁོ་གཉིས་ནི་རྒྱུན་རིང་ཞིང་ཉམས་
པ་མེད་པའི་སྤྲོ་བ་མཁར་སྙེག་གི་བདེ་ཀློང་དུ་བྱིང་འགྲོའོ། །ཨ་མཱ་ལན་ཏ་ཝུའུ་ཨེར་སུའོ་
ལའི་ཨག་སྐད་དང་། མཐོ་རླབས་སུ་གཡེང་བའི་ཚེ་ལེན་ངེས་པའི་གླུ་དབྱངས་སོགས་ནི་
ཁྱིམ་གྱི་གྲུ་ག་སོ་སོར་ཁྱབ་སྲིད་ཅིང་། གླུ་དབྱངས་དེ་ལན་རེར་ཕྱི་དྲོའི་ཆུ་ཚོད་གཉིས་པའི
སྟེང་གསོལ་ཅོག་གི་ངོས་སུ་གྲག་པར་འགྱུར་ལ། མཚམས་རེར་ནམ་ཕྱེད་ཀྱི་ཆུ་ཚོད་གཉིས་
པར་འབྲུ་མཛོད་ཁང་ཕྱོགས་ནས་གྲག་ཡོང་བ་ཡིན། “ང་ཆེས་སྐྱོ་ས་ནི།” མོ་དགོད་ཞོར་
དུ “ང་ཚོས་དུས་ཚོད་དེ་འདྲ་མང་པོ་ཞིག་ཆུད་ཟོས་སུ་བཏང་བ་རང་ངོ” ཟེར། འདུ་
ཤེས་འཁྲུགས་པའི་བར་གསེང་དུ། མོས་གྲོག་མའི་ཚོགས་ཀྱིས་སྐྱེད་མོས་ཚལ་ཐར་ཚལ་
སྤར་ཚལ་དུ་བཟོ་བཞིན་པ་མཐོང་། གནའ་དུས་ནས་ཡོད་པའི་བཀྲེས་ལྟོགས་ཀྱིས་སྐུལ་
འདེད་འོག་ཏུ། དེ་ཚོས་ཁྱིམ་ནང་གི་ཤིང་བཟོའི་སྤྱོད་ཆས་ཇི་སྙེད་ཟ་མགོ་བརྩམས། མོས་
ད་རུང་ཚེ་སྲོག་གི་བཞུར་རྒྱུན་མྱུར་མོས་ཡང་བསྐྱར་ཁྱམས་རིང་ཧྲིལ་པོ་གཡོགས་པ་
མཐོང་མོད། ཉལ་ཁང་ནང་དགྲ་བོའི་རྗེས་ཤུལ་བདོག་པ་རྟོགས་རྗེས་སུ་གཞི་ནས་སེམས་
ངལ་དང་བཅས་འགོག་རྒོལ་བྱེད་ངེས། ཨའོ་ལེ་ལི་ཡ་ནུའོ་ཡིས་ཀྱང་ལུག་ལྤགས་ཤོག་
བུའི་དེབ་གཞོགས་སུ་དོར་རྗེས་སྒོར་གོམ་པ་གཅིག་ཀྱང་མི་སྤོ་བའི་མཚུངས་སུ། མཁས་
པ་ཅ་ཐའེ་ལུའོ་ནེ་ཡས་བསྐུར་ཡོང་བའི་འཕྲིན་ལ་ཡང་ལན་ཅི་འདོད་རེ་འདེབས་པར་
བྱེད། ཁོ་ཚོར་དངོས་ཡོད་ཀྱི་འདུ་ཤེས་མེད་ལ། དུས་ཚོད་ཀྱི་འདུ་ཤེས་དང་ཉིན་རྒྱུན་
འཚོ་བའི་གོ་རིམ་ཡང་མི་འདུག ཁོ་ཚོས་བསྐྱར་དུ་སྒོ་དང་སྒེའུ་ཁུང་ཡོངས་སུ་གཏན་
སོང་། དམིགས་ཡུལ་ནི་གྱོན་ཆས་གོན་འཕུད་ཀྱི་ལས་ཀ་དེ་བསྲི་ཚགས་བྱེད་འདོད་རང་
སྟེ། སྔོན་དུས་ཀྱི་མཛེས་མ་ལེ་མེ་ཏའེ་སིས་རེ་སྒུག་བྱེད་པ་ནང་བཞིན། ཁྱིམ་ནང་གཅེར་
བུར་ཕར་འགྲོ་ཚུར་འོང་བྱེད་པ་ཡིན། མཐུད་དེ་ཁོ་ཚོ་ལྷས་དཀྱིལ་གྱི་འདམ་ཆུའི་ནང་
གཅེར་རྐྱང་གིས་རྩེད་མོ་རྩེ་བར་ལོབས་ཤིང་། ཉིན་ཞིག་གི་ཕྱི་དྲོར་ཆུ་རྫིང་ནང་གཡེམ་ལ་
རོལ་དུས་ཅུང་མིན་ན་གཉིས་ཀ་ཆུར་བྱིང་ནས་ཚེ་དུས་བྱས་པར་མངོན། ཆེས་ཐུང་བའི་
དུས་ཡུན་ནང་ཁོ་ཚོས་གྲོག་མས་བསླངས་པའི་གནོད་རྐྱེན་ལས་ཀྱང་ཆེ་བའི་གཏོར་བཤིག་
བཟོས། ད་ནི་མགྲོན་ཁང་ནང་གི་ཁྱིམ་ཆས་དག་གས་ག་ཡིས་ཁྱབ་པ་དང་། སྔོན་ཆད་ཧྲང་
ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏའེ་ཡའི་དམག་དཔུང་ནང་ཞུགས་དུས་སྐྱོ་གདུང་དང་
བརྩེ་དུངས་བཏེགས་མྱོང་བའི་དཔྱང་ཁྲི་ནི་སྨྱོས་པ་ནང་བཞིན་གཏོར་བར། མལ་གདན་
གྱི་ནང་སྙིང་བླངས་ཏེ་མཐིལ་ཤིང་སྟེང་གཅོལ་ཙ་ན། བལ་རྡུལ་སོགས་ཁང་བའི་གང་
སར་འཁྲིགས་པས་མིའི་དབུགས་ཀྱང་དཀག་ལ་ཁད་དུ་བཏང་སོང་། ཨའོ་ལེ་ལི་ཡ་ནུའོ་
རུ་འབོད་པའི་སྨྱོ་ཚུགས་ཆེར་དོད་ཀྱི་འདོད་ལྡན་འདི་ནི་ཕ་རོལ་པོ་ལས་དམན་མི་སྲིད་
ནའང་། ཨ་མཱ་ལན་ཏ“ཝུའུ་ཨེར་སུའོ་ལས་རང་གི་ཆོ་མེད་ཀྱི་ནུས་རྩལ་དང་རེ་བས་ཁེངས་
པའི་བརྩེ་བ་གཉོམ་པོར་བརྟེན་ནས་གནོད་འཚེ་ཡིས་ཁེངས་པའི་སྤྲོ་སྐྱིད་ར་བ་འདི་དབང་
དུ་བསྒྱུར་འདུག་སྟེ། ཕར་བལྟས་ན་བརྩེ་དུངས་ཀྱི་བརྒྱུད་རིམ་ནང་དུ་ཡང་མེས་ཡུམ་གྱིས་
ཀ་རའི་སྲོག་ཆགས་ཆུང་བ་ལས་བཟོ་བྱེད་སྐབས་ཀྱི་མཐའ་མེད་པའི་ནུས་ཤུགས་དེ་རྒྱུན་
འཛིན་དང་གཅིག་སྡུད་བྱས་ཟིན་པ་ལྟར་དུ་སྣང་། མོས་ནི་རང་གི་སྤྱོད་ཚུལ་གསར་བ་དེར་
སྤྲོ་བའི་གླུ་ལེན་པའམ། ཡང་ན་བརྩེ་བའི་དགོད་སྒྲ་འབྱིན་པའི་དུས་དག་ཏུ། ཨའོ་ལེ་ལི་ཡ་
ནུའོ་ནི་སྔར་བས་ཁུ་སིམ་གྱི་ཀློང་དུ་ཞུགས་སོང་། དེའི་རྒྱུ་མཚན་ཕུ་འདེད་བྱས་ན་ཁོའི་སྤྲོ་
ཤུགས་ནི་ནང་ངོས་སུ་གསང་བར་འབར་བཞིན་པས་རེད། ཁོ་ཚོའི་བརྩེ་དགའ་ཡི་ཐབས་
རྩལ་ནི་རྩེ་མོའི་ཡང་རྩེར་བསྙེགས་པ་ལ། མཐོ་རླབས་རྗེས་ཀྱི་ངལ་དུབ་ཁྲོད་དུ་ཡང་འདོད་
ཁམས་ལེགས་པའི་ལམ་བུ་གཞན་གྱི་སྒོ་མོ་འབྱེད་པར་ནུས། ཁོ་ཚོས་བློ་སེམས་རྩེ་གཅིག་
གིས་ཕ་རོལ་པོའི་ལུས་པོར་བྱིལ་བྱིལ་བཏང་བར། བརྩེ་དུངས་ཀྱི་རླབས་ཕྲེང་དམའ་ས་རུ་
ཡང་གསར་འབྱེད་མ་གནང་པའི་ཡུལ་ཁམས་བདོག་པ་ཚོར་ཟིན་པས་ན། དེ་ནི་རེ་འདོད་
ཀྱི་མཁའ་དབྱིངས་དང་བསྡུར་ནའང་མཛེས་ཤིང་འབྱོར་ཕྱུག་ལྡན་ཚུལ་རྟོགས། ཁོས་སྒོ་
ངའི་ཁུ་དྭངས་དཀྲུགས་ནས་ཨ་མཱ་ལན་ཏ“ཝུའུ་ཨེར་སུའོ་ལའི་མྱོས་བུམ་གྱི་རྩེ་མོར་བསྐུ་
བའམ། ཡང་ན་བེ་ཏ་ཁུ་དྭངས་སྤྱད་དེ་མོའི་ནེམ་སྤར་ཆེ་བའི་བརླ་ངོས་དང་ཁམ་བུ་འདྲ་
བའི་མངར་འཇམ་གྱི་ཕོ་བ་འཇམ་པོར་གཏོང་ལ་རངས། མོར་ཆ་བཞག་ན་ཨའོ་ལེ་ལི་ཡ་
ནུའོ་ཡི་ཀུན་ལས་ཆེ་བའི་ཕོ་རྟགས་ནི་རྩེད་ཆས་ནང་བཞིན་ཅི་འདོད་ལྟར་ལས་སྒྲུབ་བྱས་
པ་ཡིན། ཐོག་མར་མཆུ་སྐག་སྤྱད་དེ་ཕོ་རྟགས་ཆེན་པོ་དེར་ཨ་ཙ་རའི་མིག་མཐའི་རི་མོ་
འདྲ་ཞིག་འབྲི་བར་ངེས་པ་དང་། མཐུད་ནས་སྨིན་སྙུག་གིས་དེ་ལ་ཐུར་ཁེ་པ་ཚོར་མངའ་
བའི་སྨ་ར་འབྲི་བར་བྱེད་ཅིང་། ཆེས་མཐའ་མར་དེའི་སྐེ་རུ་གསལ་ཞིང་སྲ་བའི་དར་སྐུད་
ཕྲ་མོའི་གོང་དཀྲིས་བཏགས་ཐོག ཤོག་བུའི་ཞྭ་མོ་ཡང་སྐོན་པར་འགྱུར་རོ། །ཉིན་ཞིག་
གི་དགོང་མོར། ཁོ་ཚོས་ཕན་ཚུན་གྱི་ལུས་ཧྲིལ་པོར་ཁམ་བུའི་མངར་ཁུ་བསྐུས་རྗེས། ཁྱི་
དང་འདྲ་བར་སོ་སོ་བར་མེད་བལྡག་པ་དང་། མཐུད་ནས་སྨྱོན་པ་ཇི་བཞིན་ཁྱམས་རིང་གི་
མཐིལ་ཤིང་སྟེང་དགའ་མགུ་སྤྱད་ནས། གྲོག་མའི་དཔུང་ཚོགས་ཧར་སད་གཏོང་རག་བར་
བསྡད་པར་བརྟེན། ཅུང་མིན་ན་དེ་དག་གི་ཁ་ཟས་གསོན་པོར་གྱུར་སོང་ངོ་། །
ཨ་མཱ་ལན་ཏ་ཝུའུ་ཨེར་སུའོ་ལས་སྨྱོ་ཞེན་གྱི་བར་གླགས་སུ་ཅ་སི་ཐུང་དང་འཕྲིན་
ཡིག་བསྐུར་རེས་ཀྱི་ལས་དེ་བསྐྱར་གསོ་བྱས། མོའི་ཚོར་བར་ཁོ་ནི་དེ་འདྲའི་རྒྱང་ཐག་
རིང་ཞིང་ཡང་དེ་འདྲའི་བྲེལ་ཟིང་ཆེ་བས་ཕལ་ཆེར་ཕྱིར་ཡོང་ཐུབ་རྒྱུ་མ་རེད་འདོད། ཆེས་
མཐའ་མའི་འཕྲིན་ཡིག་དེའི་ནང་དུ། ཁོས་མཉམ་གཉེར་པ་ཚོས་དོན་ངོ་མར་གནམ་གྲུ་
བཏང་སོང་ཞེས་གླེངས་འདུག ཡིན་ནའང་པུའུ་ལུའུ་སའེ་ཨེར་གྱི་མཚོ་འགྲུལ་ཀུང་སི་
འཆུགས་ནས་ཐན་ཀ་ཉི་ཁ་རུ་བསྐྱལ་བར་མ་ཟད། ཡུལ་དེ་གར་ཐོར་སྡོད་བྱས་སྣང་བའི་
མ་ཁུང་ཏོ་པ་ཡི་གྲོང་སྡེ་རུ་སྤྲོད་ཡག་བགྱིས། ནོར་འཆུགས་དེ་ཡིས་དོན་དག་མང་པོ་དལ་
འགོར་བྱས་ཤིང་། གནམ་གྲུ་ཕྱིར་ལེན་ཁོ་ནར་ལོ་གཉིས་ཀྱི་དུས་ཚོད་དགོས་སོ། །དེར་
བརྟེན་ཨ་མཱ་ལན་ཏ.ཝུའུ་ཨེར་སུའོ་ལས་ཁྱོ་ག་ནི་དུས་དང་མི་འཚམ་པའི་ནང་ཡོང་བའི་
ཆར་སེམས་ཁྲལ་བྱེད་མི་དགོས་པར་གྱུར། ཨའོ་ལེ་ལི་ཡ་ནུའོ་ལ་མཚོན་ན། ཁོ་དང་ཕྱི་ཡུལ་
བར་གྱི་འབྲེལ་བ་ནི་མཁས་པ་ཅ་ཐའེ་ལུའོ་ནེ་ཡ་དང་འཕྲིན་ཡིག་གིས་འབྲེལ་བ་བྱེད་པ་
དང་། ད་རུང་སྨན་འཇོག་སའི་ཁང་བའི་ནང་ལྷོད་ཀྱིག་གེར་སྡོད་པའི་གཞོན་ནུ་མ་མེར་
སའེ་ཏེ་སི་ཡིས་ཅ་ཧྥུའུ་ལེར་སྐོར་གྱི་འཕྲིན་གསར་བརྒྱུད་སྒྲོག་བྱེད་པ་གཉིས་ལས་ལྷག་
མི་འདུག མགོ་རྩོམ་པའི་དུས་ནང་འབྲེལ་བ་དེ་དག་ད་རུང་བདེན་པ་ཡིན། ཅ་ཧྥུའུ་ལེར་
གྱིས་ཕྱིར་ཡོང་བའི་འཛིན་བྱང་བཙོངས་ནས་པ་ལི་རུ་བསྡད་པ་དང་། ཏུའོ་ཧྥུན་ཉི་སྲང་
ཆེན་གྱི་གྲིབ་སོ་ཆེ་བའི་མགྲོན་ཁང་གི་སྣེ་ལེན་མཁན་བུ་མོ་དེས་ཕྱིར་འཕངས་པའི་དུས་
བརྒལ་གྱི་ཚགས་པར་དང་ཆང་གི་དམ་བེ་སྟོང་བ་བཅས་ཁྱེར་སོང་སྟེ་སྒོར་མོར་བརྗེས་
ནས་འཚོ་བ་སྐྱེལ་ཐབས་བྱེད། ཨའོ་ལེ་ལི་ཡ་ནུའོ་ཡིས་རྟོག་པ་འཕྲོ་རུ་བཅུག་པར། ཁོས་ནི་
ཉིན་གང་བོར་མདོག་དམར་བའི་ནང་གོས་སྤུ་མ་གོང་བ་མཐོན་པོ་ཅན་གོན་པའི་ཚུགས་
ཀ་ཤར་འོངས་པ་དང་། དཔྱིད་ཀ་སླེབས་པའི་ཚེ་ཁོ་ནར། མེང་ཕར་ན་སིའི་ལམ་འགྲམ་གྱི་
ཚིག་ཇ་འཐུང་སའི་ཁང་བའི་ནང་བརྩེ་ལྡན་ཆ་རེ་རེས་ཁེངས་པའི་སྐབས་སུ་གཞི་ནས་ལྭ་བ་
དེ་འཕུད་པར་འགྱུར། ཉིན་དཀར་གཉིད་དུ་ཡུར་ཞིང་། མཚན་མོར་མེ་ཚོད་དཀར་པོ་བཙོ་
བའི་དྲི་མས་ཁང་བ་ཧྲིལ་པོ་ཁྱབ་པར་རྩོམ་ཡིག་བྲིས་ཏེ་ལྟོགས་སྐོམ་གྱི་ཚོར་བ་གཞོགས་སུ་
སྐོར་ལ། དུས་ཕྱིས་སུ་ལུའོ་ཁ་མ་ཏུའུ”ནི་ཁང་བ་དེར་འཇིག་རྟེན་མི་ཡུལ་དང་བྲལ་བ་ཡིན།
ཡིན་ཡང་ཁོས་བསྐྱལ་ཡོང་བའི་འཕྲིན་གསར་ནི་སྔར་ལས་རབ་རིབ་མག་མོག་ཅན་ལགས་
ཤིང་། མཁས་པ་ཅ་ཐའེ་ལུའོ་ནེ་ཡའི་འཕྲིན་ཡིག་ཀྱང་ཇེ་ཉུང་ནས་ཇེ་ཉུང་ཡིན་པས་ལྷག་
པར་གདུང་ཚོར་ཅན་དུ་གྱུར། ཨའོ་ལེ་ལི་ཡ་ནུའོ་ཡང་རིམ་བཞིན་རིང་དུ་བཀྱེད་ཚུལ་རིགས་
འདིར་གོམས་ཤིང་ལོབས་པར། ཨ་མཱ་ལན་ཏ“ཝུའུ་ཨེར་སུའོ་ལ་ཁྱོ་གར་ཅི་འདྲའི་ཚོར་བ་
བདོག་པ་དང་གཅིག་འདྲ་བྱུང་། ཁོ་གཉིས་ནི་སྟོང་ཞིང་ཡངས་པའི་ས་ཁོངས་སུ་འཕུར་སྐྱོད་
བྱེད་དུས། གནས་དེ་གར་ཉི་མ་རེ་རེ་ཕར་བསྐྱལ་ལ། དེའི་ནང་དུ་ནམ་ཡིན་ཡང་འགྱུར་བ་
བྲལ་བའི་དངོས་ཡོད་ནི་བརྩེ་དུངས་ཁོ་ནའོ། །
གློ་བུར་བའི་ནང་། བདེ་སྐྱིད་ཀྱིས་ཁེངས་པའི་རྨི་འཕྲུལ་གྱི་འཇིག་རྟེན་དེའི་ནང་
སྤྲིན་མེད་ཐོག་སྒྲ་ཞིག་གྲག་སོང་སྟེ། དེ་ལས་བསྒྲགས་འོངས་པ་ནི་ཅ་སི་ཐུང་ཁྱིམ་ནང་
ཡོང་རྒྱུའི་འཕྲིན་གསར་རང་རེད། ཨའོ་ལེ་ལི་ཡ་ནུའོ་དང་ཨ་མཱ་ལན་ཏ“ཝུའུ་ཨེར་སུའོ་
ལ་གཉིས་ཀས་མིག་ཆེར་གདངས་ནས་རང་རང་གི་རྣམ་ཤེས་ལ་ལྟ་ཞིབ་བགྱིས། བྲང་ཁ་
ལག་པས་སྐྱོར་ནས་ཕན་ཚུན་ལ་བལྟས་དུས། སེམས་ནང་ཁོ་གཉིས་ཀ་ད་ནི་འབྲེལ་ཏེ་
ལུས་གཅིག་ཏུ་གྱུར་ཟིན་པ་གསལ་བོར་རྟོགས་པས། འཆི་བ་སྲོག་ལ་གཏུགས་ཀྱང་སོ་སོར་
བཀར་མི་འདོད་པ་རང་ངོ་། །དེར་བརྟེན་མོས་ཁྱོ་གར་འཕྲིན་ཡིག་བྲིས་པར་མངོན། འཕྲིན་
ཡིག་ནང་བརྩེ་བ་རྣལ་མས་ཁྱབ་པ་དང་འབྲེལ་ཏེ་ཕན་ཚུན་འགལ་ཟླའི་ཆ་ཡང་འདྲེས།
མོས་ཕ་རོལ་པོར་བརྩེ་འདང་གིས་ཕྱུག་ལ་ཁོ་མཐོང་འདོད་ཀྱི་རེ་བས་ཁེངས་ཚུལ་བསྐྱར་
བསྒྲགས་བྱས་པའི་མཚུངས་སུ། ལས་དབང་གི་རྩེད་ཆས་སུ་གྱུར་པས། རང་ཉིད་ཨའོ་ལེ་
ལི་ཡ་ནུའོ་དང་གྱེས་ས་མི་འགྲོ་བའི་སྐོར་ཡང་དྲང་མོར་བྲིས་སོང་། ཁོ་གཉིས་ཀའི་བློ་ཡུལ་
ལས་འགོངས་པ་ནི། ཅ་སི་ཐུང་གི་ལན་ཡང་ཞི་འཇམ་ཞེ་དྲག་ལྡན་པ་ཅན་ཏེ། ཕ་མེས་ཀྱི་
དྲོད་འཇམ་ལས་ཀྱང་ལྷག་པར་མངོན། ཤོག་ལྷེ་གཉིས་ཀྱི་ངོས་སུ་བཙངས་ནས་བྲིས་པའི་
ནང་དོན་ལ། ཁོ་ཚོར་སྤྲོ་དགའ་ཡི་འཕར་ཆག་ངེས་མེད་ཐད་འཛེམ་དགོས་རྒྱུའི་དྲན་གསོ་
ཞུས་ནས་ཡོད། ཆེས་མཐའ་མའི་དུམ་ཚན་ནང་ཁོ་ཚོའི་བདེ་སྐྱིད་ལ་རེ་སྨོན་གསལ་བོ་
ཞུས་གནང་བ་སྟེ། ཚུལ་དེ་ནི་ཁོའི་ཆེས་ཐུང་བའི་གཉེན་སྒྲིག་འཚོ་བའི་ནང་བརྒྱུད་ཟིན་
པ་གང་དང་འདྲ་བོ་བྱུང་འདུག རྣམ་འགྱུར་དེ་ནི་མིའི་བློ་ཡུལ་ལས་འགོངས་ཆེ་བས་ན།
ཨ་མཱ་ལན་ཏ་ཝུའུ་ཨེར་སུའོ་ལར་ཁ་སྐྱེངས་པའི་ཚོར་བ་ཞིག་རྒྱས། ཚུལ་གང་རང་འགུལ་
སྒོས་ཁྱོ་གར་ཁ་གཡོར་ས་རེ་བྱིན་ནས་རང་ཉིད་གཡུག་ཏུ་བཅུག་པ་དང་ཀུན་ནས་མཚུངས།
ཟླ་བ་དྲུག་འདས་རྗེས་མོའི་ཁོང་ཁྲོ་ནི་སྔར་ལས་ཇེ་དྲག་ཏུ་ཕྱིན། རྒྱུ་མཚན་ནི་ཅ་སི་ཐུང་
གིས་ལི་ཨའོ་ཕའོ་ཏེ་ཝེར་ལ་བྲིས་པའི་འཕྲིན་ཡིག་ནང་། ཁོ་ནི་གཞི་ནས་ཡུལ་དེ་ག་རང་
དུ་གནམ་གྲུར་བསྒུག་ཐུབ་སོང་སྟེ། རེ་བ་ནི་ལྕགས་རྟ་ཁོར་བསྐུར་རྒྱུ་དེ་ཡིན། ད་རུང་དེ་ཁོ་
ན་ཉིད་ནི་ཁོར་ཆ་བཞག་ན་མ་ཁུང་ཏོ་རུ་བསྐྱུར་མི་ཐུབ་པའི་དངོས་པོ་ཡིན་ཞེས་བྲིས་སྣང་
ངོ་། །ཨའོ་ལེ་ལི་ཡ་ནུའོ་ཡིས་སེམས་རྣལ་ལ་ཕབ་སྟེ་ཨ་མཱ་ལན་ཏ“ཝུའུ་ཨེར་སུའོ་ལའི་ཁོང་
ཁྲོའི་དུ་སྨུག་རང་སར་འཁྱིལ་དུ་བཅུག་ལ། ཧུར་བརྩོན་ཆེན་པོས་མོར་ལས་དབང་དྲང་
འཁྱོག་གང་དུ་ཕྱིན་ཀྱང་རང་ཉིད་ནི་དུས་ནམ་ཡང་ཁྱོ་ག་བཟང་པོ་ཞིག་ཏུ་འགྱུར་ངེས་
ཀྱི་བདེན་དཔང་མཛད། ཅ་སི་ཐུང་གིས་ཤུལ་དུ་བསྐྱུར་བའི་རྒྱུ་ནོར་མཐའ་དག་བཀོལ་
ནས་ཚར་ཟིན། མིག་སྔར་བསྣར་ཡོང་བའི་དཀའ་སྡུག་གིས་ཁོ་གཉིས་ཀྱི་བར་དུ་འབྲེལ་བ་
གསར་བ་ཞིག་བྱུང་དུ་བཅུག དེ་ཡང་སྤྲོ་སེམས་དྲག་པོ་དང་འདྲ་བར་བཟི་འགྲོ་བ་ཞིག་
མིན་ནའང་། ཁོ་ཚོ་ནི་བརྩེ་འདོད་དྲག་གཡོམ་དུས་ཀྱི་ཉིན་མོ་རེ་རེ་དང་མཚུངས་པར་
ཕན་ཚུན་ལ་དགའ་ཞིང་བདེ་སྐྱིད་ཀྱིས་ཁེངས་ནས་ཡོད། པི་ལར་ཐེར་ནེ་ལ་ལྔ་ལམ་དུ་
ཕྱིན་པའི་སྐབས་དེའི་ནང་། ཁོ་ཚོས་ནི་ཚེ་སྲོག་གསར་བ་ཞིག་འཇིག་རྟེན་དཀར་ངོགས་
སུ་བསླེབ་པར་སྒུག་བཞིན་མཆི།
ཨ་མཱ་ལན་ཏ་ཝུའུ་ཨེར་སུའོ་ལས་མངལ་སྦྲུམ་པའི་བྱིང་རྨུགས་ཀྱི་རྣམ་པའི་ནང་
དུའང་ཉའི་སྒལ་རུས་ལས་བཟོས་པའི་སྐེ་རྒྱན་གྱི་ཚོང་དོན་གཉེར་བའི་ཐད་ཚོད་ལྟ་བྱས།
ཡིན་ཡང་མེར་སའེ་ཏེ་སིས་ཕྲེང་རྡོག་གཅིག་ཉོས་པ་ཕུད། གཞན་སུ་ཡང་སྤུས་གཟིགས་
གནང་བར་ཕེབས་མ་བྱུང་། ཨའོ་ལེ་ལི་ཡ་ནུའོ་ཡིས་ཐོག་དང་པོར་རང་གི་སྐད་ཆ་སྦྱངས་
ཙམ་ནས་ནང་བྱན་ཆུད་ངེས་པའི་ཚུལ་དང་། ཤེས་བྱ་ཀུན་ཁྱབ་དང་ཆ་འདྲ་བའི་ཤེས་རྒྱ།
ད་རུང་ཡུལ་དངོས་སུ་ཕྱིན་ནས་རྒྱུས་ལོན་མ་མཛད་ཀྱང་། རྒྱང་རིང་གི་བྱ་དངོས་དག་ལག་
མཐིལ་གྱི་རྫས་བཞིན་རྟོགས་འགྱུར་གྱི་མཐོང་དཀོན་པའི་ནུས་པ་བཅས་བདོག་པ་ཚོར་
བར་གྱུར་ནའང་། དེ་དག་ནི་རང་གི་བུད་མེད་ཀྱི་རིན་བྲལ་ནོར་བུ་བཅུག་སྣང་བའི་སྒམ་
ཆུང་དང་འདྲ་བར་བཀོལ་ས་སྤྱོད་ས་མི་འགྲོ་སྟེ། དོན་དངོས་ཐོག་སྐབས་དེའི་མ་ཁུང་ཏོ་རུ་
ལྷག་ལུས་བྱུང་བའི་སྡོད་དམངས་ཚོའི་ཁྱིམ་དངོས་མཐའ་དག་གཅིག་ཏུ་བསྣན་ཀྱང་རིན་
བྲལ་ནོར་བུ་དེ་དག་ལ་མི་དོ་བར་མངོན། དེ་འདྲའི་གནས་ཚུལ་འོག་ཁོ་ཚོས་ཁྱད་མཚར་
བའི་ངང་མུ་མཐུད་ནས་འཚོ་བ་རོལ། ཨ་མཱ་ལན་ཏ་ཝུའུ་ཨེར་སུའོ་ལས་སྔར་བཞིན་ཆེས་
བཟང་བའི་སེམས་ཁམས་ཀྱི་མུ་བསྐྱངས་ནས་འདུག་པར། སྔོན་ཆད་ཀྱི་རྒྱུན་བསྐྱངས་
ཏེ་མོས་འདུན་གྱི་སྤྱོད་སྒོ་སྣ་ཚོགས་གསར་གཏོད་བྱེད་ངེས་པ་ཡིན། ཡིན་ནའང་མོ་ཡང་
ཕྱི་དྲོའི་དུས་ནང་ཁྱམས་རིང་ནང་ཙོག་སྡོད་པའི་ཆར་ལོབས་འདུག་སྟེ། དེ་གར་གཉིད་
ལ་མ་གཉིད་པའི་ངང་དུ་ཅི་ཞིག་ཐད་འདང་རྒྱག་པའི་ཟོལ་དུ་ལུས། དེ་འདྲའི་སྐབས་སུ་
ཨའོ་ལེ་ལི་ཡ་ནུའོ་ཡིས་གཞོགས་སུ་མོར་འདུག་རོགས་བྱེད་ངེས་སོ། །མཚམས་ལན་རེར་
ཁོ་གཉིས་ནི་ཁུ་སིམ་མེར་ཙོག་ནས་ས་སྲོས་བར་དུ་བསྡད་འགྲོ། གཅིག་གདོང་གཅིག་
ལ་གཏད་ཅིང་ཕན་ཚུན་ལྟ་རུབ་སྒོས་ལྷིང་འཇགས་ཀྱི་ཁོར་ཡུག་ནང་དགའ་བ་མཚོན་
པར། ཆེས་ཐོག་མའི་སྨྱོན་པ་ནང་བཞིན་གྱི་བརྩེ་མཚོན་ལས་ཅུང་ཙམ་ཡང་མི་དམན་པ་
རེད། མ་འོངས་པའི་ངེས་པ་ཡེ་བྲལ་གྱི་གནས་བབ་དེས་ཁོ་ཚོའི་སེམས་ཡན་ནི་སྔོན་ཆད་
ཀྱི་དུས་སྐབས་ནང་འདྲེན་པར་བྱེད། ཁོ་ཚོས་རང་ཉིད་དྲག་ཆར་འབབ་པའི་དུས་ནང་
ཕམ་ལྟུང་གི་དགའ་སྐྱིད་གླིང་དུ་འདུག་པ་དང་། ལྷས་རའི་ནང་གི་འདམ་ཆུའི་གཞི་རུ་ཆུ་
རྩེད་བྱེད་ཅིང་། རྩངས་པ་ཁ་རུལ་དམར་གསོད་བཏང་ནས་ཝུའུ་ཨེར་སུའོ་ལའི་ལུས་སྟེང་
དུ་བཀལ་བ། མོ་བཟུང་སྟེ་གསོན་པོར་དུར་སྦེད་བྱས་པའི་རོལ་རྩེད་བཅས་གློག་གི་རི་མོ་
བཞིན་མཐོང་འོངས། ཕྱིར་དྲན་དེ་དག་གིས་ཁོ་ཚོར་གློ་བུར་ཤེས་སུ་བཅུག་པ་ནི། ཁོ་གཉིས་
ཀར་ཆ་བཞག་ན་བསམ་ཤེས་པའི་ཚུན་ཆད་ནས་མཉམ་པོར་བསྐྱལ་ཡོང་བའི་དུས་སོ་སོ་
ནི་བདེ་སྐྱིད་ཀྱིས་ཁེངས་པ་རང་རེད། སྔ་དོན་རྗེས་དྲན་བགྱིད་དུས། ཨ་མཱ་ལན་ཏ་ཝུའུ་
ཨེར་སུའོ་ལ་ཉིན་ཞིག་གི་ཕྱི་དྲོར་གསེར་དངུལ་ཆས་བཟོ་སའི་ཁང་བའི་ནང་ཕྱིན་པར། ཨ་
མས་མོར་ཨའོ་ལེ་ལི་ཡ་ནུའོ་ཆུང་བ་ནི་སུ་ཞིག་གི་བྱིས་པའང་མིན་ཏེ། ཡིན་ངོ་མ་ནི་སློ་
མ་ཞིག་གི་ནང་ཉལ་ཏེ་ཆུ་རྒྱུན་དང་འགྲོགས་ནས་ཡོང་བའོ་ཞེས་སྨྲས་མྱོང་བ་དེ་དྲན་པར་
གྱུར། བཤད་ཚུལ་འདིར་མི་སུ་ཡིན་ཡང་ཡིད་ཆེས་ས་མི་འགྲོ་ནའང་། ཆེས་བདེན་པའི་
འཕྲིན་གསར་གང་གིས་ཀྱང་ཚབ་བྱེད་མི་ནུས། བདེན་ངེས་རང་བཞིན་གྱི་དོན་ཡོད་ཚད་
ལ་ཞིབ་འཇུག་བྱས་རྗེས་སུ། གཏན་ཁེལ་ཉག་གཅིག་ཡོད་པ་ནི། ཧྥེ་ཨེར་ནན་ཏ་ཉིད་ཨའོ་
ལེ་ལི་ཡ་ནུའོ་ཡི་ཨ་མ་མིན་པ་དེ་རེད། ཨ་མཱ་ལན་ཏ“ཝུའུ་ཨེར་སུའོ་ལ་ནི་ཕེ་ཐེ་ལ.ཁོ་ཐེ་སི་
ཡི་བུ་ཡིན་ཚུལ་དེར་ཅུང་འཐད་པ་ཡིན། དེ་ཡང་བུད་མེད་དེར་སྤྱི་ཚོགས་སུ་མི་ཁ་ཆེ་ཡང་
ཁ་ཡ་བྱེད་མི་འདོད། རིགས་འདེད་འདིས་ཁོ་གཉིས་ཀའི་ནང་སེམས་སུ་འཇིགས་དངངས་
བསྐྱེད་ནས་ཅི་བྱེད་མི་ཤེས་པའི་ཨར་ལ་གཏད་སོང་། །
ཆུང་མ་ནི་རང་གི་ཨ་ཅེའམ་སྲིང་མོ་ཡིན་ཚུལ་ལ་བསམ་པར། ཨའོ་ལེ་ལི་ཡ་ནུའོ་
ཉིད་སེམས་ཁམས་བདེ་ལ་འབབ་མ་ཐུབ། དེ་བས་ཡེ་ཤུའི་ཆོས་འཆད་མཁན་གྱི་བཞུགས་
གནས་སུ་ཕྱིན་པ་དང་། རེ་བ་ནི་བརླན་གྱིས་བཟུང་ཞིང་འབའ་འབུས་ཟོས་པའི་ཡིག་
ཚགས་ལས་རང་གི་སྐྱེ་ཁུངས་ཀྱི་རྗེས་ཤུལ་ཞིག་ཨེ་རྙེད་སྙམ་པའོ། །ཆེས་སྔ་བའི་བྱབས་
ཁྲུས་ཟིན་བྲིས་ནི་ཨ་མཱ་ལན་ཏ་པུའུ་ཨེན་ཏའེ་ཡའི་བར་གཏུགས་ཐུབ། མོ་ནི་ལོ་ན་ཆུང་
དུས་ཡེ་ཤུའི་ཆོས་འཆད་མཁན་ནེ་ཁ་ནུའོ་ཨེར་ལིའེ་དབྱི་ནས་ཁྲུས་སྦྱིན་བྱས་པར་མངོན།
དུས་དེ་ནི་ཡེ་ཤུའི་ཆོས་འཆད་མཁན་ཁོང་གིས་ལྕོག་ལེ་ཡི་རོལ་རྩེད་ལ་བརྟེན་ནས་ཕྱོགས་
ཀུན་དཀོན་མཆོག་དངོས་སུ་ཡོད་ཚུལ་བདེན་དཔང་བྱེད་པའི་དུས་སྐབས་དེ་རང་ཡིན།
ཁོས་ད་རུང་རང་ཉིད་ཨའོ་ལེ་ལི་ཡ་ནུའོ་བཅུ་བདུན་ཡོད་པའི་ནང་གི་གཅིག་ཡིན་ངེས་ཀྱི་
རྟོག་འཆར་ཡང་བགྱིས་པས། བྱབས་ཁྲུས་འབྲི་དེབ་སྲབ་བུ་བཞི་འདུག་པའི་ནང་ཁོ་ཚོའི་
སྐྱེས་ལོ་བྲིས་ཡོད་ཚུལ་ལ་ཞིབ་ལྟ་མཛད་ཀྱང་། དེ་དག་གི་བྱབས་ཁྲུས་ཀྱི་དུས་ཚོད་ནི་རང་
གི་ལོ་ན་དང་ཧེ་བག་ཆེན་པོ་བདོག གྲུམ་བུའི་ནད་ཕོགས་འདུག་པའི་ཡེ་ཤུའི་ཆོས་འཆད་
མཁན་ནི་དཔྱང་ཁྲིའི་སྟེང་ཉལ་ནས་ཐོག་མཐའ་བར་གསུམ་དུ་ཁོར་ལྟ་ཞིབ་བྱེད་བཞིན་
མཆི། ཁོ་ཁྲག་རྒྱུན་གྱི་མགོ་འཁོར་ཕོ་བྲང་དུ་རྨོངས་འཁྱར་བྱེད་པ་མཐོང་བས། ཐེ་ཚོམ་གྱི་
རྐྱེན་པས་བར་མེད་འདར་སིག་བརྒྱབ་བྱུང་བ་དང་། དེ་འབྲེལ་དུ་བརྩེ་དྲོད་གནོན་ཐབས་
མ་བྱུང་བར་བརྟེན་ནས་ཁོའི་མིང་དྲིས་བྱུང་།
“ཨའོ་ལེ་ལི་ཡ་ནུའོ་པུའུ་ཨེན་ཏའེ་ཡ།” ཁོས་དེ་ལྟར་ལན་བཏབ།
“དེ་འདྲ་ཡིན་ན་ཁྱོད་ཀྱིས་སྲོག་བཞག་ནས་བཙལ་མི་དགོས།” ཡེ་ཤུའི་ཆོས་འཆད་
མཁན་གྱིས་དོགས་མེད་གཏན་ཁེལ་སྒོས་ཁ་ཚིག་སྤྱད་དེ “ལོ་མང་པོའི་སྔོན་དུ་སྲང་ལམ་
ཞིག་ཡོད་པར་མིང་འདི་བཏགས་འདུག དེའི་དུས་མི་རྣམས་གོམས་གཤིས་སུ་གྲུབ་པའི་
དབང་གིས་སྲང་མིང་སྤྱད་དེ་རང་གི་བྱིས་པར་མིང་འདོགས་ཀྱིན་གདའ” ཟེར།
ཨའོ་ལེ་ལི་ཡ་ནུའོ་ནི་ཁོང་ཁྲོའི་དབང་གིས་ལུས་ཀུན་འདར་བར་བྱེད།
“ཧ།” ཁོས “འདི་ལྟར་བཤད་ཡོང་ན་ཁྱེད་ཀྱང་ཡིད་མི་ཆེས་པ་ཡིན་ནམ” ཞེས་
དྲིས་འོངས།
“གང་ཞིག་ལ་ཡིད་མི་ཆེས་པ་ཡིན་ནམ།
“ཧྲང་ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏའེ་ཡས་ནང་འཁྲུག་སོ་གཉིས་བསླངས་
ཀྱང་ཐམས་
ས་ཅད་ཕམ་སོང་བར་ཡིད་མི་ཆེས་པ་ཡིན་ནམ།” ཨའོ་ལེ་ལི་ཡ་ནུའོ་ཡིས་ལན་
གྱི་ཚུལ་དུ “དམག་དཔུང་གིས་མང་ཚོགས་ཀྱི་མཐའ་ནས་སྐོར་ཏེ་བཟོ་པ་སུམ་སྟོང་མེ་
མདས་བསད་ཐོག བེམ་པོ་མཐའ་དག་འཁོར་སྒམ་ཉིས་བརྒྱ་འདུག་པའི་མེ་འཁོར་ནང་
དྲུད་དེ་རྒྱ་མཚོའི་ནང་དོར་བར་ཡང་ཡིད་མི་ཆེས་པ་ཡིན་ནམ” ཞེས་བརྗོད་སོང་།
ཡེ་ཤུའི་ཆོས་འཆད་མཁན་གྱིས་སྙིང་རྗེ་འོད་མདངས་བཀྲ་བའི་མིག་གིས་ཁོར་ཞིབ་
ལྟ་བྱས་འོངས།
“འོ། བྱིས་པ།” ཁོས་དངན་པ་ཞིག་འཐེན་རྗེས “ང་ལ་མཚོན་ནས་བཤད་ན། ཁྱོད་
དང་འུ་གཉིས་ཀ་དུས་འདིར་ད་རུང་འཚོ་བཞིན་པ་གཏན་དུ་ཁེལ་ནུས་ཚེ་མགུ་གང་བ་
ཡིན” ཟེར།
ཨའོ་ལེ་ལི་ཡ་ནུའོ་དང་ཨ་མཱ་ལན་ཏ་གཉིས་ཀས་སློ་མའི་ནང་དུ་དོར་བའི་བྱིས་པ་
རྙེད་པའི་བཤད་ཚུལ་དེ་དང་ལེན་བྱས། འདི་ནི་ཚུལ་དེར་ཡིད་ཆེས་པའི་རྐྱེན་གྱིས་མིན་ཏེ།
རྒྱུ་མཚན་ནི་ངག་སྒྲོས་དེར་བརྟེན་ནས་འཇིགས་དངངས་དང་རྒྱང་དུ་བྱེར་ཐུབ་པས་རེད།
བྱིས་པ་བཙའ་ལ་ཉེ་བའི་དུས་དང་བསྟུན་ནས། ཁོ་གཉིས་ནི་རིམ་བཞིན་མི་གཅིག་འདྲར་
གྱུར་ཏེ་ཕན་ཚུན་ཁ་དགར་མི་ཐུབ་པ་ལྟར་དུ་གྱུར་ཅིང་། ཡང་ཤེད་ཀྱིས་ཕུ་བཏབ་ཙམ་ནས་
ཕྱིན་པར་མངོན། དེ་ལྟར་ཁོ་ཚོ་གནས་སྐབས་སུ་གཞིས་སྡོད་བྱས་ཆོག་པའི་བར་སྟོང་ཞིག་
ལོག་ལོས་འགྲོ་སྙམ་པའི་ཁང་བ་དེའི་ནང་ཁེར་རྐྱང་ངང་ལུས་གཅིག་སེམས་གཅིག་ཏུ་
ཏུ་ནུར་ལ། དེ་ནི་ཧྥེ་ཨེར་ནན་ཏའི་ཉལ་ཁང་རེད། གནས་དེར་ཁོ་གཉིས་ཀྱིས་བརྩེ་དུངས་
ཀྱི་ལྷིང་ཞིང་འཇགས་པའི་མཛེས་པ་རོལ་མྱོང་བྱེད་པར་ནུས། མཐུད་ནས་ཁྱམས་རིང་གི་
མགོ་རྩོམ་ས་སྟེ། དེ་གར་ཨ་མཱ་ལན་ཏ“ཝུའུ་ཨེར་སུའོ་ལ་ཙོག་བསྡད་ནས་ཅང་མ་འགོར་
བར་སྐྱེ་སྲིད་པའི་བྱིས་པར་ལྷམ་དང་ཞྭ་མོ་ཆུང་བ་བཟོ་བར་བྱེད་ཅིང་། ཨའོ་ལེ་ལི་ཡ་ནུའོ་
ནི་གཞོགས་སུ་བསྡད་དེ་མཁས་པ་ཅ་ཐའེ་ལུའོ་ནེ་ཡས་ལན་རེར་བསྐུར་ཡོང་བའི་འཕྲིན་
ཡིག་ལ་འཕྲིན་ལན་འབྲི་བར་འགྱུར། ཁྱིམ་གྱི་གནས་གཞན་དག་ནི་མེད་བརླག་གི་ཁྱུད་
མོའི་ནང་ཡལ་ལ་ཉེ། གསེར་དངུལ་ཆས་བཟོ་སའི་ཁང་བ་དང་། མེར་ཅི་ཡ་ཏའེ་སིའི་ཁང་
བ། སང་ཐ་སའོ་ཧྥེ་ཡ“ཏེ་ལ“པི་ཏ་ཡིས་སྔོན་གྱི་དུས་ནང་བདག་དོམ་བྱས་པའི་ལྷིང་བརྗིད་
ཆེ་བའི་རྒྱལ་པོའི་ཕོ་བྲང་སོགས་ཡོད་ཚད་པོ་ནི་ཁྱིམ་ཆས་ཀྱིས་ཁེངས་པའི་ཀློང་དུ་གྱུར་
ཅིང་། མི་སུ་ཡང་ནང་དུ་འགྲོ་མི་ཕོད་པར་འདུག རང་བྱུང་ཁམས་ཆེན་མོའི་མིད་ཤུགས་
ཀྱིས་གྲུབ་པའི་མཐའ་སྐོར་དེར། ཨའོ་ལེ་ལི་ཡ་ནུའོ་དང་ཨ་མཱ་ལན་ཏ“ཝུའུ་ཨེར་སུའོ་ལ་
གཉིས་ཀས་མུ་མཐུད་ནས་མེ་ཏོག་ཉིའུ་ཀྲི་དང་སྟོན་ཁའི་མངར་འབྲས་མེ་ཏོག་བཅས་
འདེབས་འཛུགས་བྱས་ཏེ། རང་གིས་རྡོ་ཐལ་གྱིས་སྒོར་རྟགས་བརྒྱབ་པའི་རང་ལ་དབང་
བའི་ས་དག་བརྟན་པོར་སྲུང་བ་བརྒྱུད། དུས་གཏན་གྱི་མི་དང་གྲོག་མའི་བར་གྱི་དམག་
འཁྲུག་ལ་ཆེས་མཐའ་མའི་འཐབ་ར་བརྐོས། སྐྲ་ལོ་རིང་བོར་ཡུན་རིང་བདག་མ་བྱས་པ་
དང་། ཞོགས་པར་ལངས་དུས་བཞིན་རས་སུ་རྨ་ཆུང་ངུ་བུད་ཐོག་རྐང་བ་སྐྲངས་འདུག་པ་
དང་། ཐོག་མའི་དུས་ཀྱི་མཛའ་བས་ཁེངས་པའི་སྲེ་མོང་དང་དབྱེར་མ་མཆིས་པའི་རིན་
ཆེན་ལུས་ཀྱི་དབྱིབས་ཀྱང་འགྱུར་སོང་བར་མ་ཟད། ཨ་མཱ་ལན་ཏ“ཝུའུ་ཨེར་སུའོ་ལར་སྔོན་
ཆད་ལས་མི་བཟང་བའི་གསེར་བྱིའུ་གཟེབ་གང་བསྣམས་ཤིང་མགོ་སྒུར་རྭ་གཉའ་ཡི་ཁྱོ་ག་
དང་མཉམ་དུ་ཡོང་སྐབས་ཀྱི་ལང་ཚོ་དར་བབ་ཀྱི་ཚུགས་ཀ་རང་མི་འདུག་ནའང་། མོས་
སྔར་བཞིན་སྤྲོ་དགས་ཁེངས་པའི་སེམས་ཁམས་ནི་ཡེ་ནས་དོར་མེད། “ལྟས་ངན།” མོ་
རྒྱུན་དུ་དགོད་ཞོར་ལ “ང་ཚོ་ཆེས་མཐའ་མར་མི་རྒོད་དུ་འགྱུར་རྒྱུ་ཡིན་ཚུལ་སུ་ཞིག་གི
སེམས་ནང་འཁོར་ངེས་སམ” ཟེར། མོར་མངལ་སྦྲུམ་ནས་ཟླ་བ་དྲུག་འགོར་མཚམས་དེར།
མཁས་པ་ཅ་ཐའེ་ལུའོ་ནེ་ཡས་བསྐུར་བ་མིན་པར་གསལ་བའི་འཕྲིན་ཡིག་ཅིག་གིས་ཁོ་
ཚོ་དང་ཕྱི་ཡུལ་གྱི་ཆེས་མཐའ་མའི་འབྲེལ་བ་དུམ་སེ་བཅད་སོང་། འཕྲིན་ཡིག་ནི་པ་སའེ་
ལུའོ་ན་ནས་བསྐུར་ནའང་། ཡིག་ཤུབས་སྟེང་བྲིས་སྣང་བ་དེ་རྒྱུན་སྤྱོད་ཀྱི་ཚོན་སྔོ་ནག་
གིས་གཞུང་ཡིག་གི་ཡིག་ཚུགས་ལྟར་བྲིས་ཡོད་པར། བཀྲ་མི་ཤིས་པའི་སྦྲག་དངོས་ལ་ཆེད་
དུ་མངའ་འགྱུར་གྱི་ཉེས་མེད་དམ་དང་དོད་མི་བྱེད་པའི་ཁ་དབུགས་དེས་ཁྱབ་ནས་བདོག
ཨ་མཱ་ལན་ཏ“ཝུའུ་ཨེར་སུའོ་ལས་ཡིག་ཤུབས་ཁ་འབྱེད་གྲབས་བྱེད་དུས་དེར། ཨའོ་ལེ་ལི་
ཡ་ནུའོ་ཡིས་ལག་པ་སྲིང་ཐེངས་གཅིག་གིས་མོའི་ས་ནས་ཚུར་ཕྲོགས་ཡོང་།
“འཕྲིན་ཡིག་འདི་གཅིག་པུར་མི་བལྟ་རྒྱུ་བྱེད།” ཁོས་མཐུད་དེ “ངས་འདིའི་ནང
དུ་ཅི་ཞིག་བཤད་ཡོད་ཚུལ་ཤེས་མི་འདོད” ཟེར།
ཁོས་སྔོན་དཔོག་བྱས་པ་ནང་བཞིན། མཁས་པ་ཅ་ཐའེ་ལུའོ་ནེ་ཡས་དུས་དེ་ནས་
བཟུང་འཕྲིན་ཡིག་བསྐུར་མ་བྱུང་། མི་ཆ་མེད་དེས་བསྐུར་ཡོང་བའི་འཕྲིན་ཡིག་གི་ཁ་སུས་
ཀྱང་ཕྱེ་མ་སོང་བར། ཧྥེ་ཨེར་ནན་ཏས་སྔོན་ཆད་གཉེན་སྒྲིག་དུས་ཀྱི་མཛུབ་དཀྲིས་དོར་
བའི་རྩིག་སྒྲོམ་གྱི་སྟེང་དུ་སྡོང་འབུ་གང་རུང་ལ་ཟ་རུ་བཅུག་པ་བརྒྱུད། འཕྲིན་ཡིག་ནང་
གཏམ་ངན་གྱིས་སྦར་བའི་མེ་ལྕེ་དག་ནི་རིམ་པར་ཐལ་བ་རུ་བཟོས། དེ་དང་དུས་མཉམ་
དུ་ཁེར་རྐྱང་གི་འདོད་ལྡན་ཟུང་གིས་མཐའ་གཞུག་གི་དུས་ཚོད་ལ་བརྟེན་ནས་ཡོད་ཚད་
ལྡོག་བགྲོད་ཀྱིས་ཕྱིན་ཙ་ན། སྲ་ཞིང་བཀྲ་མི་ཤིས་པའི་དུས་ཚོད་དེས། ཁོ་ཚོ་འཁྲུལ་བ་དང་
བརྗེད་ངས་ཀྱི་མྱ་ངམ་ཐང་དུ་ཁྲིད་མ་ནུས། ཨའོ་ལེ་ལི་ཡ་ནུའོ་དང་ཨ་མཱ་ལན་ཏ“ཝུའུ་ཨེར་
སུའོ་ལ་གཉིས་ཀས་ཀྱང་ཉེན་ཁ་དེ་སེམས་ཀྱིས་ཚོར་བྱུང་། ཆེས་མཐའ་མའི་ཟླ་འགའི་ནང་
དུ་གཅིག་ལག་གཅིག་ནང་བཞག་སྟེ། སྒེར་བརྩེ་སྨྱོ་འབོག་ལས་བྱུང་བའི་ཚེ་སྲོག་གསར་
བ་དེ་རྣམ་དག་གི་བརྩེ་དུངས་ལས་འཚར་སྐྱེད་འབྱུང་དུ་བཅུག མཚན་མོའི་དུས་སུ་ཁོ་
གཉིས་ཀ་ནི་མལ་ཁྲིའི་སྟེང་ཕན་ཚུན་འཁྱུད་ནས་བདོག གྲོག་མ་ཟླ་འོད་འོག་ཆེར་བསྐྱེད་
པའི་གྲག་འགུལ་དང་། སྡོང་འབུ་ཡིས་གཏོར་བརླག་བྱེད་པའི་འུར་སྒྲ། རྩྭ་ལྡུམ་ནི་གཞོགས་
ཀྱི་ཁང་བའི་ནང་རྒྱུན་མི་ཆད་ཅིང་གསལ་ཐག་ཆོད་པོར་སྐྱེ་བཞིན་པའི་སིར་སྒྲ་བཅས་
གང་ཡིན་ཡང་ཁོ་ཚོར་འཇིགས་དངངས་བསྐྱེད་མི་ནུས། ཐེངས་མང་པོར་ཁོ་གཉིས་ནི་
གདོན་འདྲེ་ཡི་བྲེལ་ཟིང་གིས་གཉིད་ལས་བསླངས། ཁོ་ཚོས་སྔ་ཕྱིར་ཝུའུ་ཨེར་སུའོ་ལས་
བུ་རྒྱུད་ཀྱི་ཆེད་དུ་རང་བྱུང་ཆོས་ཉིད་ལ་འཐབ་ཚུལ་དང་། ཧོ་སའེ་ཨེར་ཁ་ཏིའེ་ཨའོ་པུའུ་
ཨེན་ཏིའེ་ཡས་རླབས་ཆེ་བའི་གསར་གཏོད་ཀྱི་ཁྱད་དུ་མཚར་བའི་རྩ་བའི་རིགས་པར་
འཚོལ་ཞིབ་བྱེད་པ། ཧྥེ་ཨེར་ནན་ཏ་ཉིད་གསོལ་བ་སྨོན་ལམ་འདེབས་པར་བྲེལ་བ། ཧྲང་
ཞའོ་ཨའོ་ལེ་ལི་ཡ་ནུའོ་པུའུ་ཨེན་ཏིའེ་ཡ་མཆོག་ནི་དམག་འཁྲུག་གི་འཕྲུལ་སྣང་དང་
གསེར་ཉ་ཆུང་བ་བཟོ་བའི་དཀའ་སྤྱད་ཁྲོད་ཉིན་རེ་བཞིན་ཅི་བྱེད་མི་ཤེས་པར་ལུས་པ།
ཨའོ་ལེ་ལི་ཡ་ནུའོ་གཉིས་པ་ནི་ཟིང་ལོང་ཆེས་དྲགས་པའི་གསོལ་སྟོན་ཁྲོད་ཁེར་རྐྱང་དུ་
ལུས་པས། དཀའ་སྡུག་ངང་འཕག་འཚག་རྒྱག་བཞིན་པ་བཅས་ཐོས་པར་གྱུར་པ་ལ། གཞི་
ནས་འཇིག་རྟེན་མི་ཡུལ་དུ་ཡོད་དུས་ཀྱི་དགའ་ཕྱོགས་འཁྲེང་ཕྱོགས་ནི་འཆི་བ་ལས་
རྒྱལ་ཐུབ་པའི་ཚུལ་རྟོགས་སོང་བས། ཡང་བསྐྱར་དགའ་ནས་རྐང་བྲོ་ལག་བྲོ་འཁྲབ་མགོ་
བརྩམས། དེའི་རྒྱུ་རྐྱེན་ཡང་ཁོ་ཚོ་གདོན་འདྲེ་རུ་གྱུར་རྗེས་ཀྱང་མུ་མཐུད་ནས་ཕན་ཚུན་
ལ་དགའ་ཆོག་པར་སྙམ་པའི་ཆར་ཡིད་ཆེས་ཟིན་ཏེ། ད་རུང་ནམ་ཞིག་གི་ཚེ་ན་གྲོག་མས་
མིའི་རིགས་ཀྱི་ལག་ནས་ཉམས་རྒུད་དུ་འགྱུར་བཞིན་པའི་སྤྲོ་སྐྱིད་གླིང་འདི་ཕྲོགས་ཀྱང་།
སྐྱེ་དངོས་རིགས་གཞན་པས་དེ་ཚོའི་ལག་ནས་སླར་འཕྲོག་ངེས་ཤིང་། དེའི་དུས་སུ་ཡང་ཁོ་
ཚོ་ནི་མུ་མཐུད་དུ་ཕན་ཚུན་ལ་དགའ་བཞིན་སོང་ཆོག་པར་ཡིད་ཆེས་བརྙེས་པས་སོ། །
གཟའ་ཉི་མའི་ཉིན་གྱི་ཕྱི་དྲོའི་ཆུ་ཚོད་དྲུག་པའི་སྟེང་། ཨ་མཱ་ལན་ཏ་ཝུའུ་ཨེར་སུའོ་
ལར་བྱིས་པ་བཙའ་འགྱུར་སྔོན་གྱི་ཟུག་གཟེར་རང་ལངས་འོངས། བཞིན་རས་སུ་དུས་རྒྱུན་
འཛུམ་གྱིས་ཁེངས་ཤིང་། ལུས་པོ་བཙོངས་ནས་ཁ་རྒྱབ་གསོ་བའི་གསར་མོ་ཚོར་བྱིས་པ་སྐྱེ་
རོགས་ལ་བྱང་བའི་བུད་མེད་དེས། མོ་སྔོན་ལ་ཐབ་ཚང་གི་གསོལ་ཅོག་སྟེང་ཉལ་དུ་བཅུག་
པ་དང་། མཐུད་དེ་མོའི་ཕོ་བར་རྒྱབ་གཏད་ནས་བསྡད་དེ། དྲག་རྩུབ་སྒོས་ཕར་སྐོར་ཚུར་
སྐོར་བགྱིས་ནས་མོའི་ཨག་སྐད་ནི་རྒྱགས་ཤིང་ཆེ་བའི་བྱིས་པ་ཞིག་གི་ངུ་སྒྲ་ཡིས་ཡོངས་
སུ་མནན་པའི་བར་དུ་བྱས་སོ། །མིག་ཆུ་རབ་རིབ་བརྒྱུད་ཨ་མཱ་ལན་ཏ“ཝུའུ་ཨེར་སུའོ་
ལས་ངེས་པ་དོན་གྱི་ཨའོ་ལེ་ལི་ཡ་ནུའོ་ཞིག་མཐོང་བྱུང་། དེ་ནི་ཧོ་སའེ་ཨེར་ཁ་ཏའེ་ཨའོ་
ཀུན་པོ་དང་ཆ་འདྲ་བར་རྒོད་ཅིང་རང་འདོད་ཆེ་ལ། ཡང་ཨའོ་ལེ་ལི་ཡ་ནུའོ་ཚང་མ་དང་
ཆེས་མཚུངས་པར་ཡོད་ཚད་པོར་ལྟ་ཞིབ་བགྱི་ངེས་ཀྱི་མིག་ཟུང་ཆེར་གདངས་ནས་འདུག
དེ་ཡིས་ངེས་པར་ཁྱིམ་རྒྱུད་ཀྱི་ཁྲག་རྒྱུན་མགོ་ནས་གསར་བསྒྱུར་བྱེད་ངེས་པ་དང་། དུས་
མཚུངས་སུ་དེའི་ནང་གི་འགུལ་མེད་ཀྱི་གཤིས་སྤྱོད་ངན་པ་དང་ཁེར་རྐྱང་གི་རང་གཤིས་
ནི་གཙང་བརྗེ་བྱས་འགྲོ་བར་གདོན་མི་ཟ། རྒྱུ་མཚན་དག་པར་བརྗོད་ན་ཁོ་ནི་དུས་རབས་
གཅིག་གི་ཚུན་ནང་བརྩེ་དུངས་ཀྱི་ཁྲོད་ནས་འཚར་སྐྱེད་བྱུང་བའི་ཚེ་སྲོག་ཨང་དང་པོ་
ཡིན་པས་རེད།
“མི་རྒོད་ངོ་མ་ཞིག་དང་འདྲ།” མོས་མཐུད་དེ “ཁོ་ལ་ལུའོ་ཏེ་ལི་ཀ་ཞེས་བཏགས་
ན་ག་འདྲ་འདུག” ཟེར།
“མིན།” ཁྱོ་གས་ཕྱིར་རྒོལ་གྱི་ཚུལ་དུ “ཁོར་ཨའོ་ལེ་ལི་ཡ་ནུའོ་ཞེས་གདགས་
དགོས། ཁོས་ནི་དམག་འཁྲུག་སོ་གཉིས་ནང་རྒྱལ་ཁ་ལེན་པར་ནུས” ཞེས་བརྗོད་སོང་།
ལྟེ་ཐག་བཅད་ནས་བདག་བྱས་རྗེས། ཨའོ་ལེ་ལི་ཡ་ནུའོ་ཡིས་གློག་ཞུ་ཡར་ལ་བཀྱགས།
བྱིས་པ་སྐྱེ་རོགས་མཁན་གྱི་བུད་མེད་དེས་བྱིས་པའི་ལུས་སྟེང་གི་སྔོ་མདོག་ཅན་གྱི་འབྱར་
བག་ལྡན་པའི་གཤེར་ཁུ་དེ་འབྱིད་མགོ་བརྩམས། དེ་ལྟར་ཁོ་ཚོས་བྱིས་པ་ཁ་ལོ་བསྐོར་ཙ་
ན། གཞི་ནས་ཁོར་མི་གཞན་ཚོ་ལ་མེད་པའི་དངོས་པོ་ལྷག་མ་ཞིག་འདུག་པ་ཚོར། དེ་བས་
རྐེད་པ་བསྒུར་ནས་ཞིབ་མོར་བལྟས་ཚེ། དེ་ནི་ཕག་གི་རྔ་མ་ཞིག་སྐྱེས་ཡོད་པ་རང་ངོ་། །
ཁོ་གསུམ་པོར་དངངས་ཚུབ་ཅི་ཡང་སྐྱེས་མ་སོང་། ཨའོ་ལེ་ལི་ཡ་ནུའོ་དང་ཨ་མཱ་ལན་
ཏ“ཝུའུ་ཨེར་སུའོ་ལ་སུ་ཡིན་ཡང་ཁྱིམ་རྒྱུད་ཀྱི་སྔར་ཡོད་གནས་ཚུལ་དེ་གོ་ཐོས་བྱུང་མྱོང་
མེད་པ་དང་། ཝུའུ་ཨེར་སུའོ་ལའི་འཇིགས་རུང་གི་ཉེན་བརྡ་ཡང་ཞེ་ལ་མ་ཤར། བྱིས་པ་
སྐྱེ་རོགས་མཁན་གྱི་བུད་མེད་དེས་ཆེས་མཐའ་མར་ཁོ་གཉིས་ལ་སེམས་གསོ་བྱས་འོངས།
ཚོད་དཔོག་ལྟར་ན་བྱིས་པའི་སོ་བརྗེ་བའི་དུས་སྐབས་སུ་བསླེབ་པ་ན། རྔ་མ་ལྷག་མ་དེ་
ཞོར་དུ་གཏུབ་ཆོག་ཟེར། དེར་མཐུད་ནས་ཁོ་ཚོས་གནད་དོན་དེ་ལ་ཁ་ཡ་བྱེད་ཁོམ་མ་
བྱུང་། རྒྱུ་མཚན་ནི་ཨ་མཱ་ལན་ཏ‘ཝུའུ་ཨེར་སུའོ་ལའི་ལུས་སྨད་ནས་ཆུ་མིག་བརྡོལ་བ་
བཞིན་ཁྲག་འཛུམ་ཡོང་སྟེ་གཅོད་ཐབས་མེད་པར་གྱུར། ཁོ་ཚོས་སྡོམ་དྲ་དང་ས་མཐུག་
པོ་སྤྱད་དེ་ཁྲག་གཅོད་པར་ཚོད་ལྟ་བྱས་ཀྱང་། དེ་ནི་ལག་ངོས་ཀྱིས་ཆུ་མིག་ཁ་གཅོད་པ་
ནང་བཞིན་ཕན་འབྲས་གང་ཡང་མ་མངོན། ཆེས་ཐོག་མའི་ཆུ་ཚོད་འགའི་རིང་དུ་མོས་སྤྲོ་
དགའི་རྣམ་འགྱུར་རྒྱུན་འཛིན་ཅི་ཐུབ་བྱས། མོས་ནི་སྐྲག་མདངས་མངོན་པའི་ཨའོ་ལེ་ལི་
ཡ་ནུའོ་ཡི་ལག་པ་བཟུང་འདུག་ཅིང་། ངག་ལས་ཁྱོད་ཀྱིས་སེམས་ཁྲལ་གནང་མི་དགོས་
ཞེས་བརྗོད་པར་མ་ཟད། ད་རུང་མོ་འདྲ་བའི་མི་འདིའི་རིགས་ནི་འཆི་ན་འདོད་པའི་དུས་
ནང་ད་གཟོད་ཤི་འགྲོ་བ་ཡིན་ཞེས་ཀྱང་སྨྲ་བར་བྱེད། དུས་མཚུངས་སུ་མོ་ད་དུང་བྱིས་པ་སྐྱེ་
རོགས་མཁན་གྱི་བུད་མེད་དེས་སྔོན་ཆད་གོ་ཡང་མ་མྱོང་བའི་ཁྲག་གཅོད་ཚུལ་ལབ་པའི་
སྐོར་ལ་ཤེད་ཀྱིས་བགད་སོང་། ཡིན་ནའང་རེ་བཞག་གིས་དལ་བ་དལ་བུའི་ངང་ཨའོ་ལེ་
ལི་ཡ་ནུའོ་ཤུལ་དུ་བསྐྱུར་ནས་ཕྱིན་ཞིང་། མིག་སྔུན་གྱི་མོ་ཡང་རིམ་བཞིན་མག་མོག་ཏུ་
གྱུར་པས་ཕལ་ཆེར་འོད་ངོགས་སུ་ཡལ་བཞིན་པ་དང་འདྲ་བས། ཆེས་མཐའ་མར་བརྒྱལ་
ནས་གཉིད་དུ་ཡུར་བའི་ཚུལ་ལ་ལོག རེས་གཟའ་དང་པོའི་ནངས་སྔ་མོར། ཁོ་ཚོས་བུད་
མེད་ཅིག་གདན་འདྲེན་གྱིས་མོའི་མལ་ཁྲིའི་མདུན་སར་མིའི་རིགས་དང་སྲོག་ཆགས་ལ་
གོ་ཆོད་པའི་ཁྲག་གཅོད་དྲག་སྔགས་ཟློ་རུ་བཅུག འོན་ཀྱང་བརྩེ་དུངས་ལས་གཞན་པའི་
ཐབས་ལམ་གང་གིས་ཀྱང་ཨ་མཱ་ལན་ཏ“ཝུའུ་ཨེར་སུའོ་ལའི་རྒྱུག་དྲགས་པའི་ཁྲག་དྲོན་
ལ་གོ་ཅི་ཡང་མ་ཆོད། དེ་ལྟར་རེ་ཐག་ཀུན་ནས་ཆད་པའི་ཆུ་ཚོད་ཉེར་བཞི་པོ་ཕར་འདས་
མཚམས་ཏེ། ཉིན་དེའི་ཕྱི་དྲོར་ཁྲག་རྒྱུན་ཆད་དུས་སུ། ཁོ་ཚོས་མོ་ཚེ་དུས་བྱས་ཟིན་པ་
གསལ་བོར་རྟོགས། མོའི་གཞོགས་འཁོར་གྱི་དབྱིབས་གཟུགས་ནི་ཆེས་གསལ་ཐག་ཆོད་
ཅིང་། ངོ་སྐྲངས་པ་ཡོངས་སུ་ཞི་བས་ཅུ་གང་དཀར་པོ་ལྟར་འོད་ཀྱིས་སྒེག་པས་ན། བཞིན་
ངོས་སུ་སླར་ཡང་འཛུམ་རིས་མངོན་བྱུང་།
ཨའོ་ལེ་ལི་ཡ་ནུའོ་ཡིས་བར་སྐབས་འདིར་གཞི་ནས་རང་ཉིད་ནི་ཁོའི་གྲོགས་པོ་ཚོར་
ཅི་འདྲའི་དགའ་ཞིང་། ཁོ་ཚོ་རང་ལ་ཅི་འདྲའི་མཁོ་བ་དང་། ཡང་དུས་སྐབས་འདིའི་ནང་
ཁོ་ཚོ་འདུག་རོགས་སུ་ཡོད་རྒྱུ་ནི་ཅི་འདྲའི་གལ་ཆེ་ཚུལ་སོགས་གཞི་ནས་རྟོགས་འོངས།
ཁོས་བྱིས་པ་རང་ཁོའི་ཨ་མས་གྲ་སྒྲིག་བྱས་ཟིན་པའི་སློ་མའི་ནང་བཞག་པ་དང་། ཡང་
ཀམ་པ་ལི་ཡིས་ཚེ་འདས་མོའི་བཞིན་རས་བཀབ་རྗེས། གྲོང་རྡལ་ཕྱོགས་སུ་རྒྱུགས་ཕྱིན་
ཏེ་དམིགས་ཡུལ་མེད་པར་གང་སར་བསྐྱོད་ནས་འདས་པའི་དུས་ནང་བགྲོད་སའི་ལམ་བུ་
བཙལ། ཁོ་དེ་ལྟར་ཉེ་བའི་དུས་ནང་ཡུན་རིང་ཡོང་མ་ཐུབ་པའི་སྨན་ཁང་ཡོད་སར་སླེབས་
འཕྲལ་བདག་པོ་བོས། དེའི་དུས་ཁོས་གཞི་ནས་གནས་དེ་ནི་ད་ལྟ་ཤིང་བཟོ་ས་ཞིག་ཏུ་གྱུར་
སྣང་བ་རྟོགས། གློག་ཞུ་བཏེགས་ཏེ་ཁོ་ལ་སྒོ་འབྱེད་མཁན་གྱི་རྒན་མོ་ཡིས་ཁོས་གང་མོས
ཅི་འདོད་ལབ་པར་ཉན་པས་གདུང་སེམས་བསྟན་བྱུང་། དུས་མཚུངས་སུ་མོས་གནས་འདི་
གར་སྨན་ཁང་ཞིག་གཏན་ནས་ཡོད་མ་མྱོང་བ་ཐག་གིས་བཅད་ཅིང་། དེ་འབྲེལ་དུ་མོས་
སྐེ་ཚིགས་ཕྲ་ཞིང་མིག་འོད་རབ་རིབ་ཡིན་པ་དང་། མིང་ལ་མེར་སའེ་ཏི་སི་རུ་འབོད་པའི་
གཞོན་ནུ་མ་ཞིག་ཡེ་ནས་ངོ་མི་ཤེས་ཞེས་ཀྱང་སྨྲ་བར་བྱེད། མཐུད་ནས་ཁོ་མཁས་པ་ཅ་
ཐའེ་ལུའོ་ནེ་ཡའི་དཔེ་ཁང་གི་ཤུལ་དེར་ཡོང་ལ། མགོ་བོ་སྒོའི་སྟེང་བཞག་ནས་སྐད་ཆེན་
པོ་ཕྱུང་སྟེ་ངུས། སེམས་ནང་འཕྱི་བོར་བཞུར་འོངས་པའི་མིག་ཆུ་འདི་ནི་འདས་གྲོངས་བྱུང་
མ་ཐག་པའི་དོན་དེའི་ཆེད་དུ་བཞུར་བཞིན་པ་ཧ་ཅང་གསལ། དེའི་དུས་ངུ་འབོད་མ་བྱས་
པ་ནི་ཕན་ཚུན་དགའ་བའི་མཛེས་སྡུག་གི་རྣམ་པ་དེར་གཏོར་བརླག་མི་ཐེབས་པའི་ཆེད་
དུ་ཡིན། ཁོས “གསེར་གྱི་བྱིས་པ” ཡི་སྤྲོ་སྐྱིད་གླིང་གི་ཐལ་འདམ་ལས་བཟོས་པའི་གྱང་
ངོས་སུ་ཁུ་ཚུར་ཡང་ཡང་གཞུས་ཏེ་ལག་ཟུང་གི་སྐྱི་ལྤགས་གས་རག་བར་དུ་བསྡད་ཅིང་།
ངག་ལས་པི་ལར་ཐེར་ནེ་ལ་ཡི་མིང་བར་མེད་དུ་བཟློས། མཚམས་དེར་མཁའ་དབྱིངས་
སུ་ལི་མདོག་ཡིན་ཞིང་འོད་མཛེས་པོ་སྤྲོ་བའི་སྡེར་གོར་འཕུར་གྱིན་གདའ། ཁོར་མཚོན་
ན་སྔོན་ཆད་བརྩི་བརྩི་གྲངས་མེད་ཡིན་པའི་དགའ་སྐྱིད་ཀྱི་མཚན་མོ་རེ་རེར་ཧེང་བྱ་
གསོས་སྣང་བའི་ལྷས་རའི་ནང་བྱིས་པ་ཞིག་དང་འདྲ་བར་མགོ་བོ་དགྱེ་སྟེ་ཚུལ་དེར་བལྟ་
ལ་རངས་ཀྱང་། བར་སྐབས་འདིར་ཆ་བཞག་ན་ཚོར་སྣང་ཅི་ཡང་མེད་པར་གྱུར། སྨད་
འཚོང་ཁང་མང་བའི་སྲང་གི་ཆེས་མཐའ་མར་ཚོང་གཉེར་བྱེད་པའི་བྲོ་ཁང་དུ། ལག་སྦྲེང་
རོལ་ཆ་དཀྲོལ་བའི་རུ་ཁག་གིས་ཆོས་དཔོན་གྱི་ཚ་བོ་དཔའ་རྒོད་ཧྥོ་ལང་ཞི་སི་ཁོའི་ཕུལ་
བྱུང་སྒྱུ་རྩལ་གྱི་རྒྱུན་འཛིན་མཁན་ལ་ཧྥེ་ཨེར་ཨའེ་སི་ཁ་ལུའོ་ན་ཡི་གླུ་དབྱངས་རྡུང་ལེན་
བྱེད་བཞིན་འདུག ཚོང་བདག་གིས་ཀྱང་སྔོན་ཆད་རང་གི་ཨ་མར་མ་གུས་པར་གཅར་
རྡུང་བྱས་པས། མཇུག་འབྲས་སུ་རང་གི་ལག་པ་ཡ་གཅིག་ཞ་བར་བརྗོད། ཁོས་ཨའོ་ལེ་ལི་
ཡ་ནུའོ་གདན་འདྲེན་གྱིས་བཙོས་ཆང་དམ་བེ་གང་འཐུངས་སོང་ལ། ཕྱི་མས་ཀྱང་ཁོར་
ཆང་དམ་བེ་གང་གི་མགྲོན་བགྱིས། མཐུད་ནས་ཚོང་བདག་གིས་ཁོ་ལ་རང་གི་ལག་པའི་
ཡ་ང་བའི་བྱུང་བ་ཞིབ་བུར་བརྗོད་པ་དང་། ཨའོ་ལེ་ལི་ཡ་ནུའོ་ཡིས་ཀྱང་ཕ་རོལ་པོར་རང་
གི་སེམས་ནང་གི་རྐྱེན་ངན་ཇི་ལྟར་བྱུང་ཚུལ་སྨྲས། རྒྱུ་མཚན་གསལ་བཤད་གནང་དུས་
རང་གི་མིང་སྲིང་ལ་སེམས་ཆགས་པས་ཚུལ་འདི་འདྲར་ལྷུང་བ་ཡིན་ཟེར། ཆེས་མཐའ་
མར་ཁོ་གཉིས་མཉམ་པོར་ངུས་སོང་། ཚུལ་དེས་ཨའོ་ལེ་ལི་ཡ་ནུའོ་ལ་དུས་ཡུན་ཐུང་ངུའི་
ནང་སྡུག་བསྔལ་མཐའ་དག་མཇུག་རྫོགས་འདྲའི་ཚོར་བ་བྱུང་། ཡིན་ཡང་ཁོ་ནི་མ་ཁུང་
ཏོ་ཡི་ཆེས་མཐའ་མའི་ཞོགས་པར་ཡང་བསྐྱར་ཁེར་རྐྱང་གི་མི་རུ་གྱུར་པ་ལ། ཐང་ཆེན་ཀྱི་
དཀྱིལ་དབུས་སུ་དྲང་མོར་ལངས་ཤིང་ལག་ཟུང་མཐའ་རུ་བརྐྱངས་རྗེས། འཇིག་རྟེན་ཧྲིལ་
པོ་གཉིད་ལས་སློང་འདོད་ཀྱི་ཉམས་དང་བཅས་སྐད་ཤུགས་ཡོད་ཚད་ཕྱུང་ནས་འདི་ལྟར་
བསྒྲགས་སོ། །
ཅི་ཞིག་གི་གྲོགས་པོ། ཚང་མ་སྨད་འཚོང་མ་ལས་བཙས་པ་རྐྱང་རྐྱང་ངོ་། །”
ཉི་ཀོ་ལུའོ་མན་ཏ་ཡིས་ཁོ་ནི་མིག་ཆུ་དང་སྐྱུགས་རོ་ཡི་ཀློང་ནས་བསྐྱབས་སོང་། མོས་
ཁོ་ཁྲིད་དེ་རང་གི་ཁང་བའི་ནང་ཡོང་བ་དང་། ཁོའི་ཁ་ངོ་སོགས་ལེགས་པོར་བཀྲུས་རྗེས་ཁུ་
དྭངས་ཚ་པོ་འཐུང་དུ་བཅུག མོས་ད་རུང་སོལ་ཐུར་སྤྱད་ནས་ཁོས་ད་ལྟའི་བར་ཆད་པའི
བརྩེ་དུངས་ཐད་ཀྱི་ཁྲལ་དང་འུ་ལག་མང་པོ་མེད་པར་བཟོས་ཏེ་ཁོ་དགའ་རུ་འཇུག་བསམས།
ཡང་རང་འགུལ་སྒོས་རང་ཉིད་ཆེས་ཁེར་རྐྱང་དུ་ལུས་པའི་དུས་སུ་བྱུང་བའི་སྐྱོ་གདུང་ལ་
ཕྱིར་དྲན་བགྱིས་ནས་ཁོའི་ཁེར་རྐྱང་གི་སྡུག་བསྔལ་སེལ་ཐབས་མཛད། ནམ་གསལ་བར་ཉེ་
དུས། ཨའོ་ལེ་ལི་ཡ་ནུའོ་ཉིད་ཆེར་ཐུང་བའི་གཉིད་ལས་སད་པར། མགོ་བོ་ན་ནས་གས་ལད་
བྱས་བྱུང་། ཁོས་མིག་ཟུང་ཆེས་ཕྱེ་བ་དང་འབྲེལ་ཏེ་རང་གི་བྱིས་པ་དྲན་འོངས།
བྱིས་པ་ནི་སློ་མའི་ནང་དུ་མི་འདུག ཆེས་ཐོག་མའི་དགའ་སྤྲོ་ཡི་འོད་རིས་ནི་སེ་
གོལ་གཏོགས་པའི་ཡུན་ནང་ཁོའི་སེམས་ཀློང་ནས་ཡལ་བར་མངོན། ཁོས་དེ་ནི་ཨ་མཱ་
ལན་ཏ་འདས་ལོག་བྱུང་སྟེ་བྱིས་པར་བདག་བྱེད་ཀྱིན་འདུག་སྙམ། ཡིན་ནའང་མོའི་བེམ་
པོ་ནི་ཀམ་པ་ལི་ཡི་འོག་ཏུ་རྡོ་བ་ལྟར་འབུར་ནས་བདོག བར་དེར་ཨའོ་ལེ་ལི་ཡ་ནུའོ་
ཡིས་རང་ཉིད་ཁྱིམ་ནང་ཡོང་དུས་ཉལ་ཁང་གི་སྒོ་མོ་ཆེར་ཕྱེ་འདུག་པ་དྲན་པས། ཞོགས་
པའི་དུས་ནང་མེ་ཏོག་ཉིའུ་ཀྲི་ཡི་དྲི་བསུང་འཁྱིལ་བའི་ཁྱམས་རིང་བརྒྱུད་དེ་ཐབ་ཚང་གི་
ཕྱོགས་སུ་བལྟས། ཕྱོགས་དེ་ནི་བྱིས་པ་བཙའ་སྐབས་ཀྱི་ཟིང་ལོང་གིས་ཆོ་མེད་པར་བཏང་
འདུག ཟངས་པ་ཆེ་བ་དང་ཁྲག་གིས་བརྫིས་པའི་ཉལ་གདན། ཐལ་བའི་གཞོང་བ། ཅོག་
ཙེ་ཐོག་ཐང་བཅད་པའི་ཆབ་གདན་གྱི་ཁུད་དུ་བསྐུམས་འདུག་པའི་ལྟེ་ཐག ད་དུང་ཁེ་གྲི་
དང་སྲ་སྐུད་གཞོགས་སུ་དོར་སྣང་བ་བཅས་སོ། །བྱིས་པ་སྐྱེ་རོགས་མཁན་གྱི་བུད་མེད་དེ་
ནམ་ཕྱེད་བར་ཡོང་ནས་བྱིས་པ་ཁྱེར་ཟིན་འདུག དྲན་ཚུལ་དེས་ཁོར་དབུགས་ཕྱུང་ནས་
ཡུད་ཙམ་རིང་བསམ་གཞིག་གཏོང་བའི་གོ་སྐབས་བྱིན། ཁོ་གཞི་ནས་སྒུལ་སྟེགས་སུ་རྒྱབ་
བསྙེས་ཀྱི་ཚུལ་དུ་བསྡད། ཁྱིམ་རྒྱུད་ལས་སྔོན་ཆད་ཀྱི་དུས་སྐབས་ནང་། ལི་པེ་ཁ་དེ་རུ་
ཙོག་ནས་གཙགས་དྲུབ་ཀྱི་ལག་རྩལ་བརྒྱུད་བསྒྲགས་བྱས་མྱོང་བ་དང་། ཨ་མཱ་ལན་ཏ་དེ་
གར་བསྡད་ནས་ཧྲང་ཞའོ་ཧོ་ལི་ནེ་ལེ་ཏོ“མར་ཁོ་སི་དང་མིག་མངས་འཕར་ལྡིང་ཅན་རྩེ་བ་
ཡིན། ཨ་མཱ་ལན་ཏཝུའུ་ཨེར་སུའོ་ལ་ཡང་དེའི་སྟེང་དུ་ཙོག་བསྡད་དེ་བྱིས་པར་གྱོན་ཆས་
བཟོས་མྱོང་ངོ་། །དེ་ཡང་གསལ་ཞིང་དག་པའི་གློག་འོད་ཅིག་འཁྱུག་པའི་ནང་། ཁོས་རང་
གི་སེམས་པས་སྔོན་ཆད་ཀྱི་དོན་དག་མང་པོའི་ཁུར་བོ་ལྕི་མོ་དེ་མི་ཐེག་པའི་ཚུལ་རྟོགས་
བྱུང་། ཁོ་ནི་རང་ཉིད་དང་གཞན་དག་གི་ཕྱིར་དྲན་གྱིས་དམ་དུ་འཆིང་བ་ནི་མདུང་རིང་
གིས་སྙིང་དམར་དྲག་ཏུ་ཕུགས་པ་ལྟར་དུ་གྱུར་པ་ལ། རང་དབང་མེད་པར་རྙིད་ཟིན་པའི་
རྒྱ་སེའི་མེ་ཏོག་གི་བར་དུ་གསེག་འཐེན་བྱས་པའི་སྡོམ་དྲ་ནི་འདི་འདྲའི་ལྗིད་ཀྱིས་ཁྱོགས་
ཤིང་། དུག་ལྡན་རྩྭ་ལྡུམ་འདི་ལྟར་བརྟན་བཟོད་ཆེ་བ་དང་། ཟླ་གཉིས་པའི་ནང་གི་ཞོགས་
དུས་ཀྱི་མཁའ་དབུགས་གཙང་མ་ནི་འདི་བཞིན་འགུལ་མེད་སྡོད་པའི་ཆ་བཅས་ལ་ཡིད་
སྨོན་སྐྱེས། བར་སྐབས་དེར་ཁོས་བྱིས་པ་མཐོང་སོང་། ཕ་རོལ་པོར་ད་ནི་སྐྲངས་ཤིང་སྦོས་
པའི་སྐྱི་ལྤགས་སྐམ་པོ་ཙམ་ལས་ཅི་ཡང་ལྷག་མི་འདུག འཛམ་བུ་གླིང་གི་གྲོག་མ་ཀུན་པོ་
མཉམ་དུ་ཡོང་སྟེ། མེ་ཏོག་ར་བར་འགྲོ་སའི་རྡོ་ཡི་ལམ་བུ་བརྒྱུད་ནས་ཁོ་ནི་གྲོག་ཚང་ནང་
ཧུར་བརྩོན་ཆེན་པོས་འདྲུད་ཀྱིན་གདའ། ཨའོ་ལེ་ལི་ཡ་ནུའོ་ཉིད་སྔར་གནས་སུ་རི་མོའི་
ནང་གི་གཟུགས་ལྟར་གྱུར། དེ་ནི་འཇིགས་དངངས་ལ་བརྟེན་ནས་འགུལ་མ་ཐུབ་པ་རྐྱང་
རྐྱང་མིན་ཏེ། རྒྱུ་མཚན་གཞན་ཞིག་ནི་ཁྱད་མཚར་ལྡན་པའི་སྐད་ཅིག་མ་དེའི་ནང་མེར་ཅི་
ཡ་ཏེ་སིའི་ཆེས་མཐའ་མའི་གསང་ཨང་གིས་ཁོར་ནང་དོན་མཐའ་དག་གསལ་བར་བསྟན་
བྱུང་། ཁོས་ནི་ལུག་ལྤགས་ཤོག་བུའི་དེབ་ཀྱི་ནང་དོན་གནད་བསྡུས་ཀྱིས་བར་སྟོང་འདིར་
ཁོ་ལ་བསྟན་པ་ནི་ཁྱིམ་རྒྱུད་ཀྱི་མི་ཐོག་མ་དེ་སྡོང་བོའི་གཞིར་བསྡམ་ངེས་པ་དང་། ཆེས་
མཐའ་མ་རང་ནི་གྲོག་མས་ཟོས་འགྲོ་ཞེས་པ་མཐོང་མྱོང་བས་སོ། །
ཨའོ་ལེ་ལི་ཡ་ནུའོ་ནི་མི་ཚེ་གང་བོར་སྐབས་འདི་འདྲ་ཞིག་ལྟར་རིག་པ་དྭངས་མ་
མྱོང་། ཁོས་ཁྱིམ་ནང་གི་ཚེ་འདས་མ་བརྗེད་སོང་བ་དང་། ཡང་ཚེ་འདས་མའི་ན་ཟུག་ཀྱང་
བརྗེད་པར་གྱུར། དེ་བས་ཧྥེ་ཨེར་ནན་ཏས་བསྐྱུར་བའི་རྒྱ་གྲམ་དབྱིབས་ཅན་གྱི་གཏུན་
ཤིང་གིས་ཡང་བསྐྱར་སྒོ་དང་སྒེའུ་ཁུང་ཡོད་ཚད་བརྟན་པོར་བརྡབས་ནས་ཕྱི་རོལ་ཡུལ་
གྱི་ཐེ་གཏོགས་ཇི་སྙེད་དང་རྒྱང་དུ་བཀྱེད། དེའི་རྒྱུ་མཚན་ཡང་ཁོས་མེར་ཅི་ཡ་ཏེ་སི་ཡི་
ལུག་ལྤགས་ཤོག་བུའི་དེབ་ཀྱི་ངོས་སུ་རང་གི་ལས་དབང་བྲིས་འདུག་ཚུལ་རྟོགས་པས་
རེད། ཁོས་སྤྱི་ལོའི་སྔོན་གྱི་སྐྱེ་དངོས་དང་། བརླན་ཆུར་རླངས་པ་སྲབ་བུ་མཆེད་བཞིན་
པའི་ཆུ་རྫིང་། འོད་འཕྲོ་བའི་འབའ་འབུ་སོགས་ཀྱིས་ཁང་བའི་ནང་གི་མིའི་རྗེས་ཤུལ་ཀུན
པོ་གཙང་བཟོ་བྱེད་ངེས་ཀྱང་། ལུག་ལྤགས་ཤོག་བུའི་དེབ་ལ་གནོད་སྐྱོན་ཅི་ཡང་མི་འབྱུང་
ཚུལ་རྟོགས་པ་ཡིན། ཁོས་དངོས་པོ་དེ་འོད་གསལ་བའི་གནས་སུ་མ་ཁྱེར། སྔར་གནས་སུ་
དྲང་མོར་ལངས་ནས་བསྡད། ཕལ་ཆེར་དེ་ནི་ཁ་སི་ཏིའེ་ལི་ཡ་པའི་ཡི་གེས་བྲིས་པ་དང་
འདྲ་ལ། ཡང་ཉིན་གུང་གི་ཆེས་གསལ་བའི་འོད་ངོགས་སུ་ལངས་ཏེ་ཀློག་བཞིན་པ་དང་
ཡང་མཚུངས། གནོན་ཤུགས་ཅི་ཡང་མེད་པར་སྐད་ཆེན་པོས་བསྒྱུར་འགྲེལ་བྱེད་མགོ་
བརྩམས། དེ་ནི་ཁོའི་ཁྱིམ་རྒྱུད་ཀྱི་ལོ་རྒྱུས་རང་སྟེ། དོན་དག་ཆེས་སིལ་བུ་དག་གི་བྱུང་རིམ་
ཕྲ་མོའང་ལུས་སུ་བཅུག་མི་འདུག གསལ་བོར་བཀྲལ་ན་ལོ་བརྒྱ་ཡི་སྔོན་དུ་མེར་ཅི་ཡ་
ཏེ་སིས་ལུང་བསྟན་གྱི་ཚུལ་དུ་བྲིས་པའོ། །ཁོས་ནི་རང་གི་མ་ཡིག་ལེགས་སྦྱར་གྱི་ཡི་གེས་
བྲིས་མཛད་ཅིང་། མཚམས་ལན་རེར་ཐིག་ཕྲེང་ཁ་ཤས་ནི་རྒྱལ་པོ་ཆེན་པོ་ཨའོ་ཀུའུ་སི་
ཏུའུ་སྒེར་གྱི་གསང་ཨང་གིས་བྲིས་སྣང་ལ། ཁྱད་དུ་མཚར་བའི་ཐིག་ཕྲེང་འགའ་རེ་སི་པ་
ཏ་ཡི་དམག་སྤྱོད་གསང་ཨང་བདམས་ནས་བྲིས་ཡོད་པ་རེད། ཆེས་མཐའ་མའི་འགོག་སྲུང་
རིམ་པ་དེ་ནི། ཨའོ་ལེ་ལི་ཡ་ནུའོ་ཉིད་ཨ་མཱ་ལན་ཏ“ཝུའུ་ཨེར་སུའོ་ལར་ཞེ་ཆགས་པའི་
དུས་ནས་རོབ་ཙམ་ཚོད་དཔོད་བྱེད་ཐུབ་པར་མངོན། དེ་ནི་མེར་ཅི་ཡ་ཏེ་སིས་འཇིག་རྟེན་
གྱི་མི་གོམས་པའི་དུས་ཚོད་ལྟར་སྤྲོས་བརྗོད་བྱས་མེད་པར། དུས་རབས་གཅིག་གི་ཉིན་
རྒྱུན་གྱི་དོན་དག་སིལ་བུ་རྣམས་མཉམ་བསྡུ་བྱས་པ་ཞིག་ལགས་པས་ན། དོན་དག་ཡོད་
ཚད་པོ་དུས་ཡུན་ཐུང་ངུའི་ནང་བྱུང་དུ་བཅུག་འདུག ཨའོ་ལེ་ལི་ཡ་ནུའོ་ཡིས་ཚུལ་དེ་
རྟོགས་པས་སེམས་ཀྱི་རླབས་མགོ་གནོན་མ་ཐུབ་པར་བརྟེན། ཡི་གེ་རེ་རེ་དང་ཚིག་རྐང་རེ་
རེ་ནི་ཆོས་རྒྱལ་གྱི་བཀའ་ཡིག་ནང་གི་སྙན་ཚིག་ལྟར་སྐད་མཐོན་པོས་གྱེར་ཀློག་གནང་།
སྔོན་ཆད་ཨེར་ཁ་ཏིའེ་ཨའོ་ཡིས་མེར་ཅི་ཡ་ཏེ་སིའི་ངག་ལས་གོ་ཐོས་བྱུང་མྱོང་ནའང་། དེ་
ནི་རང་ཉིད་འཆི་བའི་སྔོན་བརྡ་ཡིན་པ་ཤེས་མ་སོང་། ཁོས་བཀླགས་ནས་ལུག་ལྤགས་ཤོག་
བུའི་དེབ་ནང་འཇིག་རྟེན་གྱི་ཆེས་མཛེས་པའི་བུ་མོ་འཁྲུངས་རྒྱུ་ཡིན་པ་དང་། མོའི་རྣམ་
ཤེས་དང་ཤ་ཁྲག་གདོས་བཅས་ཀྱི་ལུས་པོ་མཁའ་རུ་འཕུར་འགྲོ་བའི་ལུང་ཡང་བསྟན་ཡོད།
དེར་མུ་མཐུད་དུ་བཀླགས་པར་ཕ་འདས་མཚེ་མའི་ཡོང་ཁུངས་ལ་ཐུག་པ་དང་། ཁོ་ཚོས་
ལུག་ལྤགས་ཤོག་བུའི་དེབ་བསྒྱུར་འགྲེལ་བྱེད་པའི་ལས་ཀ་བསྐྱུར་བ་ནི་ཤེས་འཇོན་དང་
བརྩོན་ཤུགས་ཀྱིས་མ་འདང་བ་ཙམ་མ་ཡིན་ལ། དེ་ལས་ལྷག་པ་ནི་དུས་སྐབས་ད་རུང་མ་
སྨིན་པ་བཅས་རང་ངོ་། །བཀླགས་ནས་མཚམས་འདིར་སླེབས་རྗེས། ཨའོ་ལེ་ལི་ཡ་ནུའོ་
ཡིས་རང་གི་སྐྱེ་ཁུངས་མྱུར་མོར་རྟོགས་འདོད་བྱུང་བས་ཤོག་ལྷེ་འགའ་ཕར་བསློགས། དེའི་
དུས་རླུང་ཕྲན་བུ་ལྡང་མགོ་བརྩམས་པར། རླུང་ནང་སྔོན་ཆད་ཀྱི་མི་མང་པོའི་འུར་སྒྲས་
ཁེངས་པའི་མཚུངས་སུ། དུས་སྔོན་མའི་ལེགས་སྦྱར་སྐད་ཀྱི་གཉོམ་ཆ་ཡང་འདྲེས་པ་དང་།
འདོར་ཐབས་བྲལ་བའི་རྗེས་དྲན་བསླེབ་ལ་ཉེ་སྐབས་ཀྱི་རེ་ཐག་ཆད་འགྱུར་གྱི་དངན་པ་
སོགས་ཀྱང་འདུ། འོན་ཀྱང་ཁོས་ཚུལ་དེ་དག་ཏིལ་ཙམ་ཡང་ཚོར་མ་བྱུང་། རྒྱུ་མཚན་ནི་
ཁོས་རང་གི་སྐྱེ་ཁུངས་ཀྱི་སྐུད་སྣེ་ཐོག་མ་དེ་རྙེད་ཟིན་པས་རེད། ཁོས་བཀླགས་ནས་འདོད་
གཡེམ་ལ་དགའ་བའི་སྤོ་བོ་ཞིག་དུས་སྐབས་ཤིག་ནང་མགོ་རྨོངས་ནས་འཕྲུལ་སྣང་རུབ་
འཛིང་གི་མྱ་ངམ་ཐང་ཞིག་ཏུ་འཕྲེད་གཏུབ་བྱས་པ་བརྒྱུད། ཁོར་བདེ་སྐྱིད་སྦྱིན་མི་ཐུབ་
པའི་མཛེས་མ་ཞིག་འཚོལ་དུ་ཕྱིན་པའི་བར་ལ་གཏུགས། ཨའོ་ལེ་ལི་ཡ་ནུའོ་ཡིས་མི་དེ་
ངོས་ཟིན་པ་ན། གཉེན་ཉེ་དེའི་གསང་རྣམ་གྱི་ལམ་ཕྲན་བརྒྱུད་ནས་མུ་མཐུད་དུ་བཙལ་
བར། གཞི་ནས་རང་ལ་ཚེ་སྲོག་སྩོལ་བའི་དུས་སྐབས་རང་རྙེད་པ་བྱུང་། དེ་ནི་མུན་རུབ་
པའི་ཁྲུས་ཁང་ཞིག་སྟེ། སྡིག་པ་རྭ་ཙ་དང་ཕྱེ་ལེབ་སེར་པོས་ཡོངས་སུ་བསྐོར་ནས་ཡོད།
ལག་ཤེས་པ་ཞིག་ནི་རང་ཁྱིམ་དང་འགལ་ནས་ཁོར་ལུས་སྦྱིན་པའི་གཞོན་ནུ་མ་ཞིག་གི་
སྟེང་དུ་འདོད་པ་བཙལ་སོང་། ཁོས་ནི་བཀླགས་ནས་རྣམ་ཤེས་ཡོད་ཚད་དེའི་ནང་གཡེང་
བས་ན། རླུང་ཚུབ་སླར་ལངས་པ་མ་ཚོར་ལ། རླུང་ནག་འཚུབ་མས་སྒོ་དང་སྒེའུ་ཁུང་
གཏོར་བ་དང་། ཤར་ཕྱོགས་ཀྱི་ཁྱམས་རིང་གི་ཀླད་ངོས་བཀོག་པར་མ་ཟད། ཁང་བ་དག་
གི་རྩིག་རྨང་བཅས་བལ་ཟིན་པའང་རྟོགས་མ་བྱུང་། མཚམས་འདིར་སླེབས་པས། ཁོས་
གཞི་ནས་ཨ་མཱ་ལན་ཏ“ཝུའུ་ཨེར་སུའོ་ལ་ནི་རང་གི་མིང་སྲིང་མིན་པར་ཨ་ནེ་ཡིན་ཚུལ་
གསལ་བོར་ཤེས། ཡར་སྔོན་ཧྥོ་ལང་ཞི་སི“ཏེ་ལེ་ཁོ་ཡིས་ལི་ཨའོ་ཨ་ཁྲ་ལ་ཕར་རྒོལ་བྱས་པ་
ནི། ཁོ་གཉིས་ཀས་སྣེ་མང་ཉོག་འཛིང་ཅན་གྱི་ཁྲག་རྒྱུན་དེའི་གསང་བའི་ཕོ་བྲང་ནང་ཕན་
ཚུན་བཙལ་བ་རང་སྟེ། ཁྱིམ་རྒྱུད་ཧྲིལ་པོའི་ལྷ་སྒྲུང་ལྟ་བུའི་སྐྱེ་རྒྱུན་དེ་མཇུག་རྫོགས་དགོས་
ཚུལ་སྦྲུམ་པར་བགྱིས་པ་ཉིད་ཅི་ལ་མིན། དེ་ཡང་མ་ཁུང་ཏོ་ནི《གསུང་རབ》ནང་གསུངས་
འདུག་པའི་རླུང་ནག་འཚུབ་མའི་འུར་སྒྲ་ཆེན་པོའི་ཁྲོད་འཇིགས་སུ་རུང་བའི་སོ་ཕག་དང་
རྡུལ་ཚོགས་ཀྱི་ཀློང་འཁོར་ནང་ཚུད་ལ་ཉེ་སྒང་དེར། ཨའོ་ལེ་ལི་ཡ་ནུའོ་ཡིས་རང་གིས་
ཤེས་པའི་དོན་དག་ནང་དུས་ཚོད་ཆུད་ཟོས་སུ་མི་གཏོང་བའི་ཆེད་གཟས་ནས་ཤོག་ལྷེ་བཅུ་
གཅིག་ཕར་ལ་བསློགས་ཏེ། ཁོ་དངོས་སུ་བརྒྱུད་བཞིན་པའི་དུས་སྐབས་འདི་བསྒྱུར་འགྲེལ་
བྱེད་མགོ་བརྩམས། བསྒྱུར་འགྲེལ་ཞེས་པའི་ནང་དོན་ནི་ཁོ་མིག་སྔར་བརྒྱུད་བཞིན་པའི་
དུས་འདི་རང་ཡིན། ལུང་བསྟན་ནང་ཁོས་ད་ལྟ་ལུག་ལྤགས་ཤོག་བུའི་དེབ་ཀྱི་ཆེས་མཐའ་
མའི་ཤོག་ངོས་དེ་བསྒྱུར་འགྲེལ་བྱེད་ཀྱིན་ཡོད་པར། དེ་ནི་ཁོས་ད་ལྟ་སྐད་བརྡ་ཡི་མེ་ལོང་
ནང་གི་གཟུགས་དབྱིབས་ཤེས་པ་དང་ཨ་ན་མ་ན་རེད། ཁོས་ཡང་བསྐྱར་འཕར་ལྡིང་གིས་
རང་ཉིད་འཆི་བའི་ཉི་མ་དང་རྣམ་པ་བཅས་བཙལ་བ་ལ། ཆེས་མཐའ་མའི་ཐིག་ཕྲེང་དེར་
བལྟས་ནས་མ་ཚར་བའི་སྔོན་དུ་རང་ཉིད་ཁང་བ་འདི་ལས་སྒོར་འབུད་མི་ནུས་ཚུལ་རྟོགས་
པར་གྱུར། རྒྱུ་མཚན་སྔོན་དཔོག་བྱས་ཀྱང་ཤེས་འོངས་པ་ནི། མེ་ལོང་གི་གྲོང་ཁྱེར་འདི་དང་
སྨིག་རྒྱུ་ཡི་གྲོང་ཁྱེར་འདི། ཨའོ་ལེ་ལི་ཡ་ནུའོ་པ་པི་ལུང་གིས་ལུག་ལྤགས་ཤོག་བུའི་དེབ་
ཡོངས་རྫོགས་བསྒྱུར་ནས་ཚར་བ་དང་མཉམ་པོར་རླུང་ནག་འཚུབ་མས་ཤུལ་མེད་དུ་བཟོ་
བའི་མཚུངས་སུ། འཇིག་རྟེན་ཐོག་གི་མི་ཡོད་དོ་ཅོག་གི་དྲན་འཛིན་གྱི་གཞི་ནས་ཀྱང་རྩ་
བ་རྩད་པ་བཅས་བལ་འགྲོ་བར་བརྟེན། ལུག་ལྤགས་ཤོག་བུའི་དེབ་ངོས་སུ་བྲིས་པ་མཐའ་
དག་གཏན་ནས་གཏན་དུ་བསྐྱར་འབྱུང་མི་སྲིད་དེ། རྒྱུ་མཚན་དྲངས་ན་ལོ་བརྒྱ་ཡི་རིང་ལ་
ཁེར་རྐྱང་གི་ཚོར་བ་མྱངས་ནས་ཡོང་བའི་ཁྱིམ་རྒྱུད་འདིར་ལན་གཉིས་པར་ས་ཆེན་སྟེང་
མངོན་པའི་གོ་སྐབས་གཏན་ནས་མེད་པ་རང་ཡིན་ནོ། །